<?xml version="1.0" encoding="UTF-8"?>
<!-- DOCTYPE article PUBLIC "-//NLM//DTD JATS (Z39.96) Journal Archiving and Interchange DTD v1.2 20190208//EN" "JATS-1.2/JATS-archivearticle1.dtd" -->
<article xmlns:xlink="http://www.w3.org/1999/xlink" xmlns:mml="http://www.w3.org/1998/Math/MathML" xmlns:ali="http://www.niso.org/schemas/ali/1.0/" xmlns:xsi="http://www.w3.org/2001/XMLSchema-instance" article-type="research-article" xml:lang="no" dtd-version="1.2"><front>
<journal-meta>
<journal-id journal-id-type="publisher-id">fab</journal-id>
<journal-id journal-id-type="doi">10.18261/issn.0809-9553</journal-id>
<journal-title-group><journal-title>Tidsskrift for familierett, arverett og barnevernrettslige spørsmål</journal-title></journal-title-group>
<issn publication-format="electronic">0809-9553</issn>
</journal-meta>
<article-meta>
<article-id pub-id-type="doi">10.18261/fab.22.3.2</article-id>
<article-categories>
<subj-group subj-group-type="heading"><subject>Artikler</subject></subj-group>
<subj-group subj-group-type="research-pub"><compound-subject><compound-subject-part content-type="code">rp</compound-subject-part></compound-subject></subj-group>
</article-categories>
<title-group>
<article-title>Barns medvirkning innenfor den alternative prosessformen samtaleprosess – et innblikk anno 2023 og potensialet fremover</article-title>
</title-group>
<contrib-group>
<contrib>d
<string-name name-style="western">
<given-names>Merete</given-names> <surname>Akerø-Kasongo</surname>
</string-name>
<bio>
<p>Merete Akerø-Kasongo arbeider som nemndleder i Barneverns- og helsenemnda hvor hun har hatt samtaleprosess siden 2017, og er internveileder innenfor prosessordningen. Hun arbeidet tidligere som advokat med hovedvekt på arbeidsrett, blant annet i LO og hos kommuneadvokaten. Merete er sertifisert advokatmekler og deltok i Arbeidsrettsutvalget ved Norsk Meklingssenter. Hun er p.t. topptillitsvalgt (HTV) i arbeidstakerforeningen Nemndlederne (JF-S) i Juristforbundet.</p>
</bio>
<email>merete.akero@bvhn.no</email>
</contrib>
</contrib-group>
<pub-date iso-8601-date="2024-10-15" publication-format="electronic" date-type="pub">
<day>15</day><month>10</month><year>2024</year>
</pub-date>
<issue>3</issue>
<fpage>185</fpage>
<lpage>219</lpage>d
<permissions>
 <copyright-statement>Copyright © H. Aschehoug &amp; Co. (W. Nygaard) AS - Universitetsforlaget 2024</copyright-statement>
 <copyright-year>2024</copyright-year>
 <copyright-holder>H. Aschehoug &amp; Co. (W. Nygaard) AS</copyright-holder>
 </permissions>
<self-uri content-type="pdf" xlink:href="fab.22.3.2.pdf" />
<abstract>
<p>I denne artikkelen vil jeg forsøke å kartlegge hvordan barn uten partsrettigheter rent faktisk medvirker i den alternative prosessformen samtaleprosess som tilbys i Barneverns- og helsenemnda. Jeg har gjennomført en kvalitativ innholdsanalyse av 32 saker blant de 100 første som innkom i 2023, og kvalitative intervju med ulike aktører. Formålet med studien har vært å undersøke nærmere i hvilken grad barn uten partsrettigheter medvirker i samtaleprosess, vurdert ut fra prosessformens særtrekk. Med utgangspunkt i gjeldende regulering og innblikket i dagens praktisering vurderes også mulighetsrommet til å fremme barns medvirkning fremover.</p>
</abstract>
<kwd-group>
<title>Nøkkelord</title>
<kwd>alternativ konfliktløsning</kwd>
<kwd>familiemekling</kwd>
<kwd>samtaleprosess</kwd>
<kwd>barns medvirkning</kwd>
<kwd>menneskerettigheter</kwd>
<kwd>barn uten partsrettigheter</kwd>
<kwd>prosessrettferdighet</kwd>
<kwd>rettssikkerhet</kwd>
</kwd-group>
</article-meta>
</front>
<body>
<sec><title>1 Innledning</title>
<p>Familiemekling anses som et <italic toggle="yes">foregangsfelt</italic> innenfor mekling.<xref ref-type="fn" rid="fn1"><sup>1</sup></xref> Det pågår slik alternativ konfliktløsning i saker som direkte angår barn ved familievernkontorene, i konfliktrådet, i domstolene og i Barneverns- og helsenemnda (heretter nemnda). Når barnevernssaker behandles i nemnda, tilbys en meklingsform som kalles «samtaleprosess», jf. barnevernslovens (heretter bvl.) § 14-14.<xref ref-type="fn" rid="fn2"><sup>2</sup></xref> Domstolene har ingen egen meklingsordning for barnevernssaker, men det finnes eksempler på at det brukes en tilpasset form for rettsmekling. Barnevernssakene er indispositive saker i legalitetsprinsippets kjerneområde, og samtaleprosess er derfor en særegen meklingsform med tilpasset regulering i bvl. § 14-14 og den tilhørende samtaleprosessforskriften.<xref ref-type="fn" rid="fn3"><sup>3</sup></xref></p>
<sec><title>1.1 Internasjonalt perspektiv</title>
<p>Mekling i barnevernssaker er ikke noe særnorsk fenomen, og har eksistert i land som Australia, Canada og USA helt siden år 2000. Disse meklingsordningene har vært forsket på i en rekke ulike prosjekter.<xref ref-type="fn" rid="fn4"><sup>4</sup></xref> Council of Europe oppfordrer, i sine retningslinjer om barnevennlige prosesser, til bruk av alternative prosessformer, slik som mekling, fremfor den tradisjonelle og mer formalistiske prosessen.<xref ref-type="fn" rid="fn5"><sup>5</sup></xref> Den europeiske menneskerettighetsdomstolen har dessuten i dom av 24. februar 1995 beskrevet at det, ut fra at barnevernssaker er et følsomt rettsområde, er gode grunner for mer uformelle prosesser i avgjørelsesorganer før den mer formelle behandlingen i de alminnelige domstolene.<xref ref-type="fn" rid="fn6"><sup>6</sup></xref></p>
</sec><sec><title>1.2 Nærmere om samtaleprosess</title>
<p>Samtaleprosess er en alternativ og uformell behandlingsform hvor nemnda assisterer partene i deres forhandlinger, som en nøytral tredjepart. Utfallet kan da bli en omforent løsning som vanligvis er i form av en avtalt prøveordning som evalueres i et eventuelt påfølgende samtalemøte, eller at kommunen trekker saken som følge av partenes avtale. Noen ganger kommer det til brudd i forhandlingene, og saken overføres da til ordinært forhandlingsmøte.<xref ref-type="fn" rid="fn7"><sup>7</sup></xref> I noen tilfeller finnes kombinasjoner av disse mulighetene i én og samme sak, eller at saken deles opp i flere saker.</p>
<p>Det er nettopp det at den alternative og den ordinære prosessformen kompletterer hverandre som skaper rettssikkerhet for partene. I de tilfeller der partene har behov for å prøve ut ulike samværsordninger over noe tid, kan samtaleprosessen være et godt alternativ. I andre tilfeller, hvor det for eksempel haster å endre omsorgssituasjonen for barna og partene står langt fra hverandre i saken, vil ordinær prosess kunne gi en raskere avklaring.</p>
<p>Samtaleprosess ble en varig lovfestet ordning i juli 2020 etter et forsøksprosjekt med oppstart i mai 2016, og prosessformen beskrives i sin fulle bredde av Marum mfl. i en artikkel fra 2022.<xref ref-type="fn" rid="fn8"><sup>8</sup></xref> For øvrig beskrives også samtaleprosess av Bernt og Blandhol i boken <italic toggle="yes">Mekling</italic>, og dessuten av Stang og Sandberg i boken <italic toggle="yes">Barnevernsrett</italic>.<xref ref-type="fn" rid="fn9"><sup>9</sup></xref> Hjemmelen for samtaleprosess i den nye barnevernslovens § 14-14 er nærmest likelydende med den tidligere bestemmelsen i barnevernloven av 1992 § 7-25, med unntak av en mindre språklig justering.<xref ref-type="fn" rid="fn10"><sup>10</sup></xref> Med hjemmel i bvl. § 14-14 fjerde ledd er det også gitt rammer for prosessordningen i samtaleprosessforskriften som trådte i kraft 01.03.23. Forskriften er i all hovedsak en kodifisering av gjeldende praksis i nemndene.<xref ref-type="fn" rid="fn11"><sup>11</sup></xref></p>
<sec><title>1.2.1 Persongalleriet <italic toggle="yes">og</italic> <italic toggle="yes">samtaleprosessens</italic> <italic toggle="yes">tilblivelse og avslutning</italic></title>
<p>Partene må samtykke til samtaleprosess, og samtlige bistås av advokat gjennom hele prosessen. Partene er som regel mor, far, eventuelle barn med partsrettigheter og den enkelte kommune representert ved barneverntjenesten.<xref ref-type="fn" rid="fn12"><sup>12</sup></xref> Partene kan også medbringe en støtteperson i samtalemøtet såfremt de øvrige samtykker, når taushetsplikten ikke er til hinder for dette.<xref ref-type="fn" rid="fn13"><sup>13</sup></xref> Som oftest møter barneverntjenesten med to representanter, hvorav den ene er saksbehandler og den andre er leder med nødvendig fullmakt.<xref ref-type="fn" rid="fn14"><sup>14</sup></xref></p>
<p>Nemndleder vurderer om saken er egnet, dersom partene har samtykket til samtaleprosess, jf. bvl. § 14-14 første og annet ledd.<xref ref-type="fn" rid="fn15"><sup>15</sup></xref> Det oppnevnes videre en sakkyndig med nødvendig kompetanse fra nemndas utvalg.<xref ref-type="fn" rid="fn16"><sup>16</sup></xref> Barn uten partsrettigheter gis tilbud om å uttale seg i saken til en talsperson eller til nemnda direkte.<xref ref-type="fn" rid="fn17"><sup>17</sup></xref> I begge tilfeller utarbeides skriftlige referat fra barnesamtalen, som legges inn i saken i forkant av samtalemøtet.<xref ref-type="fn" rid="fn18"><sup>18</sup></xref></p>
<p>Nemnda består av nemndleder og den sakkyndige, som begge står ansvarlige for at hensynet til barnets beste og partenes rettssikkerhet kontinuerlig ivaretas, jf. bvl. § 14-14 annet ledd.</p>
<p>Det at partene ikke har avtalefrihet om tvangsinngrep fra barnevernet, løses ved at det er oppstilt tydelige rammer for den ellers partsstyrte prosessen. Nemndleder har ansvaret for selve rammeverket rundt partenes forhandlingsrom, og skal etter samtaleprosessforskriftens § 8 første ledd «påse at hensynet til barnets beste og rettssikkerheten blir ivaretatt». I samtaleprosessforskriftens § 8 første ledd annet pkt. understrekes også at nemnda foretar en «løpende» vurdering av om saken er egnet for samtaleprosess.</p>
<p>Det er derfor bestemt i bvl. §14-14 tredje ledd at midlertidige prøveordninger må godkjennes av nemndleder, og i samtaleprosessforskriften § 8 tredje ledd heter det at nemndleder skal påse at avtalebaserte løsninger er til barnets beste og i samsvar med loven.</p>
<p>Partene står til enhver tid fritt til å trekke samtykket, og nemnda kan også avbryte prosessformen slik at saken henvises til ordinær behandling dersom hensynet til barnets beste og foreldrenes rettssikkerhet ellers ikke blir tilstrekkelig ivaretatt, jf. bvl. § 14-14 tredje ledd.<xref ref-type="fn" rid="fn19"><sup>19</sup></xref></p>
<p>Ifølge samtaleprosessforskriftens § 10 annet ledd byttes både nemndleder og den sakkyndige ut dersom saken går over til ordinært forhandlingsmøte etter bvl. § 14-16.<xref ref-type="fn" rid="fn20"><sup>20</sup></xref> Nemnda går da fra å tilrettelegge for dialog i samtaleprosessen til å ha en dømmende funksjon, og det skilles tydelig mellom de ulike rollene og prosessordningene.</p>
<p>Det særegne med samtaleprosess som behandlingsform er at partenes avtale i noen tilfeller går ut på en enighet om et felles forslag til vedtak slik at saken avsluttes med en avgjørelse. For eksempel ved omsorgsovertakelse og førstegangsfastsettelse av samvær må altså partenes enighet gjennom en siste kontroll i form av skriftlig behandling som avsluttes med et skriftlig vedtak.<xref ref-type="fn" rid="fn21"><sup>21</sup></xref></p>
</sec></sec><sec><title>1.3 Problemstillingen i denne studien</title>
<p>Ettersom samtaleprosess er en uformell prosess basert på dialog, er den tilrettelagt for at barn kan medvirke aktivt, hvilket også understrekes i samtaleprosessforskriftens § 3 i form av nemndleders ansvar for at «barnets mening kommer klart frem i samtalemøtet». I min studie vil jeg undersøke nærmere hvilken rolle barna hadde i samtaleprosess i tilfeldig utvalgte saker fra 2023, og problemstillingen er i hvilken grad barna de facto også medvirker i egen sak.</p>
<p>Som den videre fremstillingen vil vise, spiller barn ulike roller i samtaleprosessene til tross for at de i høyeste grad berøres av utfallet, som er rettet mot dem med direkte konsekvenser for deres liv. De berørte barna opptrer med eller uten partsrettigheter, med eller uten rett til medvirkning, og deltar derfor i varierende grad i samtaleprosessene.</p>
<p>Barnevernsloven inneholder ingen nedre aldersgrense for barns medvirkning, og bvl. §§ 1-4, jf. 14-3, gir anvisning på at alle barn «som er i stand til å danne seg egne meninger», har rett til å medvirke. Ettersom barn over 15 år som altoverveiende hovedregel har partsstatus, jf. bvl. § 12-3, er det barn til og med 14 år denne artikkelen vil omhandle.<xref ref-type="fn" rid="fn22"><sup>22</sup></xref></p>
<p>Nasjonalt har det vært en vurdering av samtaleprosessordningen i forbindelse med NOU 2023: 7 hvor Barnevernsutvalget påpekte enkelte rettssikkerhetsutfordringer rundt ordningen og foreslo en ny evaluering. En av rettssikkerhetsutfordringene var at samtaleprosessordningen kunne bli en forhandling de voksne imellom, uten tilstrekkelig ivaretakelse av barnets prosessuelle og materielle rettigheter. Det ble også tatt opp at samtaleprosessen kunne innebære langvarige prøveordninger som kunne være skadelige for barna, grunnet manglende avklaring av saken. Barnevernsutvalget foreslo at det skulle innføres en barnerepresentantordning for å bøte på utfordringene rundt barns medvirkning innenfor begge prosessordninger. En slik representant for barnet vil også kunne delta i selve samtalemøtet for å motvirke at det blir en forhandling mellom de voksne.<xref ref-type="fn" rid="fn23"><sup>23</sup></xref> Videre er det også vedtatt en ny forskrift med ikrafttreden 01.01.24 som regulerer barns medvirkning (heretter: medvirkningsforskriften), som i all hovedsak innebærer en kodifisering av gjeldende nasjonale og internasjonale rettsregler. Medvirkningsforskriften innebærer en lettere tilgjengelig og mer detaljert regulering enn tidligere forskrift.<xref ref-type="fn" rid="fn24"><sup>24</sup></xref></p>
</sec></sec><sec><title>2 Nærmere om rekkevidden av medvirkningsretten</title>
<p>Barn uten partsrettigheter har rett til medvirkning etter Grl. § 104, bvl. §§ 1-4, jf. 1-3, og barnekonvensjonens artikkel 12. Barnets rett til medvirkning er også utledet av retten til privatliv og familieliv (EMK art. 8).<xref ref-type="fn" rid="fn25"><sup>25</sup></xref></p>
<p>Jeg vil først gjennomgå hvem som omfattes av medvirkningsretten, før jeg redegjør nærmere for rettighetens innhold innenfor samtaleprosess. </p>
<p>Ordlyden inntatt i bvl. § 1-4 og medvirkningsforskriften § 3 tilsier at barnet må være i stand til mer generelt «å danne egne meninger». Ut fra høyesterettspraksis innfortolkes det videre en forutsetning om at barnet også må være i stand til å vurdere selve spørsmålet i saken på selvstendig grunnlag. Det vises til HR-2019-1230-A avsnitt 56:</p>
<disp-quote><p>Bornas eiga meining vil etter omstenda kunne få avgjerande vekt. Dette føresett at borna er i <underline>stand til å vurdere spørsmålet </underline>på eit sjølvstendig grunnlag. Det er ikkje tilfellet her. Borna er for små til å ha noka velgrunna meining om dette komplekse spørsmålet. Partane er samde i å <underline>skjerme</underline> borna mot spørsmålet om flytting.</p>
</disp-quote><p>Saken gjaldt 2 barn på henholdsvis 5 og 6 år. Spørsmålet i saken var hvorvidt mor skulle kunne flytte fra Norge til Italia, mors hjemland, med barna. Denne dommen ble kritisert av Barnelovutvalget i 2020:</p>
<disp-quote><p>Utvalget mener […] at avgjørelsen gir uttrykk for en forståelse av barns rett til å bli hørt som neppe er i tråd med FNs barnekonvensjon artikkel 12 og trolig dermed heller ikke Grunnloven § 104 første ledd […] Det bør være tilstrekkelig <underline>at barnet har meninger om noe som kan ha betydning for avgjørelsen</underline> av spørsmålet …<xref ref-type="fn" rid="fn26"><sup>26</sup></xref></p>
</disp-quote><p>I den ovennevnte saken var det ikke indikasjoner på at det var noe særegent ved barnas utvikling (verken i positiv eller negativ forstand), eller hvorvidt det var vurdert om barna som et minimum kunne gis mulighet til å uttale seg om sin situasjon i Norge og sitt foreløpige kjennskap til Italia.</p>
<p>I barnekomiteens kommentarer om barnets rett til å bli hørt legges til grunn at partene «skal gå ut fra at barnet har evne til å danne seg egne synspunkter, og erkjenne at hun eller han har rett til å gi uttrykk for disse synspunktene». Videre legger komiteen til grunn at barnets kapasitet må utredes slik at det klarlegges hvilken <italic toggle="yes">vekt</italic> man skal legge på deres utsagn, herunder om barnet er i stand til å danne seg egne synspunkter på en «fornuftig og selvstendig måte».<xref ref-type="fn" rid="fn27"><sup>27</sup></xref> Kommentarene legger til grunn en mer utvidet forståelse av hvem som skal høres, og hvor selve vektingen av barnets syn vil være en etterfølgende konkret vurdering i det enkelte tilfelle. Norge er forpliktet av barnekonvensjonens ordlyd, men ikke folkerettslig forpliktet til å vektlegge barnekomiteens uttalelser.<xref ref-type="fn" rid="fn28"><sup>28</sup></xref> Høyesterett har likevel i en nyere dom understreket den rettskildemessige vekten av uttalelsene fra barnekomiteen.<xref ref-type="fn" rid="fn29"><sup>29</sup></xref></p>
<p>Norge er forpliktet gjennom menneskerettslovens § 2, jf. § 3, til å la menneskerettighetene og praksis fra EMD gå foran norsk rett dersom det oppstår rettighetskollisjon. Det vises til EMDs avgjørelse M. og M. v. Croatia hvor det konstateres at barn er selvstendige rettssubjekt i henhold til konvensjonen, og hvor følgende konstateres om saker knyttet til artikkel 8: «In particular, in such cases it cannot be said that the children capable of forming their own views were sufficiently involved in the decision-making process if they were not provided with the opportunity to be heard and thus express their views.»<xref ref-type="fn" rid="fn30"><sup>30</sup></xref></p>
<p>Slik jeg tolker bvl. § 1-4 i lys av barnekonvensjonen, og med støtte fra EMD-praksis, betinger den at barnet er modent nok til å motta informasjon for å settes i stand til å uttale seg, at barnet viser en forståelse av denne informasjonen, og dessuten viser evne til å uttrykke sine egne synspunkt.<xref ref-type="fn" rid="fn31"><sup>31</sup></xref> Etter min mening legger jeg, basert på det ovenstående, til grunn som gjeldende rett denne videre forståelsen av medvirkningsretten, hvor det anses tilstrekkelig at barn kan uttale seg om noe som kan ha betydning for avgjørelsen.<xref ref-type="fn" rid="fn32"><sup>32</sup></xref></p>
<sec><title>2.1 Nærmere om barnets medvirkning</title>
<p>Det er barnevernets ansvar å gi barnet informasjon om retten til å bli hørt, og dessuten klarlegge hvordan barnet ønsker å bli hørt. Barnevernsnemnda har laget to informasjonsfilmer om barns medvirkning, som er tilpasset barn.<xref ref-type="fn" rid="fn33"><sup>33</sup></xref> Barnet kan høres av nemnda direkte eller gjennom en representant som kalles talsperson, jf. bvl. § 14-13 første ledd. Ifølge forskriften skal barnet «ut fra en konkret vurdering av barnets alder og modenhet» gis informasjon om partsrettigheter og muligheten for å be om å bli part, jf. forskrift om barns medvirkning § 11 tredje ledd.</p>
<p>Ifølge samtaleprosessforskriften § 3 annet ledd har nemndleder ansvar for at barnet gis anledning til å uttale seg før samtalemøtet, og dessuten beslutningsmyndighet om hvordan dette gjennomføres, jf. medvirkningsforskriften § 12. Ifølge bestemmelsen skal nemndleder gjøre en konkret vurdering hvor barnets mening om høringsform skal tillegges «stor vekt».<xref ref-type="fn" rid="fn34"><sup>34</sup></xref></p>
</sec></sec><sec><title>3 Nærmere om samtaleprosessformen</title>
<p>Jeg vil se nærmere på grunnleggende meklingsteori og hvordan partene gis anledning til å medvirke i samtaleprosess, før jeg går videre til å se nærmere på barnas rolle og grad av medvirkning.</p>
<sec><title>3.1 Nærmere om det meklingsteoretiske grunnlaget for samtaleprosess</title>
<p>Både i Oxford Researchs evalueringsrapport og i forarbeidene konstateres at samtaleprosessordningen «tar utgangspunkt i meklingsteori».<xref ref-type="fn" rid="fn35"><sup>35</sup></xref> Fra forarbeidene siteres følgende:</p>
<disp-quote><p>Samtaleprosess tar utgangspunkt i meklingsteori og har fokus på å skape større grad av felles forståelse og samhandling mellom partene om den faktiske situasjonen, mulige hjelpetiltak og mulige andre løsninger fremover som er til barnets beste.<xref ref-type="fn" rid="fn36"><sup>36</sup></xref></p>
<p>Mekling er vanlig innenfor andre rettsområder, for eksempel i foreldretvister, uten at det har medført en svekkelse av rettens nøytralitet som avgjørelsesorgan. Da prosessformen behandler tvangssaker som er i kjernen av legalitetsprinsippets område, må det stilles høye krav til de private parters rettssikkerhet og fylkesnemndas objektivitet og nøytralitet som en fasilitator i samtaleprosessen. Departementet foreslår derfor å lovfeste at nemndleder skal påse at hensynet til barnets beste og private parters rettssikkerhet blir ivaretatt […] og [har] ansvar for at ingen part har blitt utsatt for utilbørlig press.<xref ref-type="fn" rid="fn37"><sup>37</sup></xref></p>
</disp-quote><p>Utgangspunktet for generell mekleradferd er i meklingsteorien (Bernt og Blandhol) beskrevet på følgende måte:</p>
<disp-quote><p>Uansett hvilken rolle mekleren inntar, og hva som er formålet for og hovedfokus i prosessen, er det aldri en del av en meklingsprosess at mekleren bestemmer utfallet. Det preger hvordan meklingsprosessen er innrettet og regulert.<xref ref-type="fn" rid="fn38"><sup>38</sup></xref></p>
</disp-quote><p>Utfallet er dermed i større grad overlatt til partene, men i samtaleprosess vil nemnda stå ansvarlig for at avtalene er til barnets beste og innenfor forsvarlighetens grenser.<xref ref-type="fn" rid="fn39"><sup>39</sup></xref></p>
<p>Bernt og Blandhol mfl. (2022) påpeker viktigheten av at mekleren har en meklingsmodell slik at «planleggingen og gjennomføringen av meklingen er basert på et teoretisk grunnlag med et systematisk begrepsapparat og noen metodiske prinsipper». I motsatt fall vil meklingen kunne «lede til ensidighet, vilkårlighet og andre former for uheldig meklingspraksis».<xref ref-type="fn" rid="fn40"><sup>40</sup></xref> Samtaleprosessen er inspirert av den refleksive meklingsmodellen utviklet av professor Vibeke Vindeløv.<xref ref-type="fn" rid="fn41"><sup>41</sup></xref> Denne meklingsmodellen bygger på psykologisk vitenskap om konstruktiv konflikthåndtering og er egnet til å ivareta relasjonene til de involverte samtidig som partene også reflekterer sammen og har dialog rundt en <italic toggle="yes">eventuell</italic> løsning av saken.<xref ref-type="fn" rid="fn42"><sup>42</sup></xref> Ut fra Leonard Riskins kategorisering av meklingsmodeller er den refleksive modellen fasiliterende med en bred tematisk agenda.<xref ref-type="fn" rid="fn43"><sup>43</sup></xref> Motsatsen til fasiliterende mekling er den evaluerende formen hvor mekleren i større grad inntar en bestemmende rolle og kommer med løsningsforslag eller prognoser om hvilket utfall partene kan forvente seg dersom de skifter behandlingsform. Samtaleprosessforskriften befester bruken av den refleksive modellen ytterligere ved sin tydelige definisjon av nemndas rolle som rent fasiliterende med en tematisk bred agenda som styres av partene og ikke begrenses til det juridisk omtvistede. Nemnda opptrer fasiliterende ved å «gi partene mulighet til å overveie konsekvensene av en avtalebasert løsning», jf. barnevernslovens §14-14 og samtaleprosessforskriften.<xref ref-type="fn" rid="fn44"><sup>44</sup></xref> Meklerrollen beskrives slik i samtaleprosessforskriftens § 7: «tilrettelegge for barnets medvirkning og dialogen mellom partene. Sakkyndige har et særlig ansvar for å bidra til at partene reflekterer over barnets behov, og støtte partene i å utvikle egne løsninger».<xref ref-type="fn" rid="fn45"><sup>45</sup></xref> I formålsbestemmelsen, jf. bvl. § 14-14, første ledd, understrekes den brede tematikken slik: «Formålet med samtaleprosessen er å bedre partenes kommunikasjon og gi dem mulighet til å bli enige om løsninger til barnets beste som hel eller delvis løsning på saken.»<xref ref-type="fn" rid="fn46"><sup>46</sup></xref></p>
<p>Sannheten i refleksiv mekling defineres i større grad ut fra det enkelte menneskes virkelighet enn i den ordinære prosessen hvor den avgrenses til de rettslig relevante faktaopplysningene som anses bevist.<xref ref-type="fn" rid="fn47"><sup>47</sup></xref> Mekler bistår partene med anerkjennelse av partenes fortellinger om det de opplever som viktig, og setter i gang en refleksjonsprosess som ofte munner ut i et mer utvidet og gjerne sammenflettet perspektiv på sannheten. Rettferdighetsbegrepet defineres dermed nedenfra og kommer fra partene. Dette betyr at man i stedet for å søke løsninger oppover i systemet i et bestemmende vedtak hvor nemndas vurdering blir utslagsgivende, bygger på partenes egen forståelse av hva som for dem oppleves som rettferdig og vesentlig.<xref ref-type="fn" rid="fn48"><sup>48</sup></xref> I samtaleprosess gjelder dette innenfor rammene av det forsvarlige, og barnets beste må vurderes. Dette har stor betydning for den videre vurdering rundt barnas roller i prosessen, fordi partene selv i langt større grad preger tematikken i møtet, uavhengig av det rettslige tvistetemaet. Barns deltakelse er derfor betinget av at også de kan påvirke møtetematikken ut fra sin opplevelse av rettferdighet og hva de ser som viktig i sitt liv. Eksempelvis kan barn ta opp regulering av gamingtid eller mobilbruk, eller at de ønsker å begynne på en bestemt fritidsaktivitet som opptar dem, helt uavhengig av tvistetemaet om hvor de skal bo i fortsettelsen.</p>
<p>De assisterte forhandlingene i samtalemøtene er ment å være integrative forhandlinger hvor partenes interesser og behov leder til felles problemformulering og videre til eventuell avtale. Integrative forhandlinger er motstykket til de distributive forhandlingene som er fokusert rundt partenes standpunkt. Dersom tvistegjenstanden eksempelvis er samværsordningen, vil de distributive forhandlingene preges av at partene står på standpunktene om det årlige antallet samvær og varigheten av det enkelte samvær. I integrative forhandlinger er fokuset ikke på standpunktene, men på interessene og behovene disse er bygget på. Eksempelvis vil noen parter oppleve at behovet for en mer naturlig form for samvær viser seg viktigere enn timeantallet. Utvidet samværsordning kan bli i form av uformelle ordninger hvor foreldrene inviteres på fotballkamp eller større familiesammenkomster. Man kan også se nærmere på samværskvaliteten for barna og prøve ut ulike løsninger slik at samværet potensielt kan økes i takt med barnas trivsel.</p>
<p>Den refleksive modellen åpner for at partene kan ta opp det de opplever som viktigst der og da. Dersom foreldrene ønsker å ta opp religionsutøvelse, åpnes det da for dette i møtet, uavhengig av rettslig relevans.<xref ref-type="fn" rid="fn49"><sup>49</sup></xref></p>
<p>Dersom man hører barna med tanke på at de i likhet med de øvrige partene skal medvirke i <italic toggle="yes">integrative</italic> forhandlinger, vil deres medvirkning få større betydning for samtaleprosessen. Dersom høringen ikke legger opp til mer enn en avdekking av deres standpunkt i de rettslig relevante spørsmålene, vil deltakerne i samtalemøtet mangle et tilstrekkelig bredt opplysningsgrunnlag. Dette vil lede til at barnets underliggende interesser og behov ikke kan bringes inn i forhandlingene og den eventuelle avtalen som inngås. For eksempel kan barnets interesse i å beholde venner og nærmiljøet der de bor, virke bestemmende for deres standpunkt om å bli boende. Det er først når barnet uttaler seg i bredere forstand at opplysningsgrunnlaget blir nyttig på linje med partenes redegjørelse i samtalemøtet.</p>
<p>Flere studier viser at parters tilfredshet med et utfall i stor grad beror på om de opplever selve prosessen som rettferdig. Dette betegnes som prosessrettferdighet. Lin Adrian beskriver generell prosessrettferdighet i domstolene med følgende faktorer: «at blive hørt, neutralitet, tillid og respekt».<xref ref-type="fn" rid="fn50"><sup>50</sup></xref> Evalueringen av prøveordningen med samtaleprosess viste at rundt halvparten av deltakerne i spørreundersøkelsen mente at barnets meninger kom frem og ble vektlagt under samtalemøtet.<xref ref-type="fn" rid="fn51"><sup>51</sup></xref></p>
<p>Partsrettigheter er, innenfor samtaleprosessen, ensbetydende med en fullstendig innlemming av barnet i samtaleprosessen, hvor det er lagt opp til at det gjøres individuelle tilpasninger i det enkelte tilfelle. Barn som er parter, tilbys informasjon både av advokaten, av nemnda i formøtet og i innledningen av samtalemøtet, jf. samtaleprosessforskriften § 3 første ledd. Barn med partsrettigheter må eksplisitt samtykke for at saken skal kunne behandles i samtaleprosess, og vil like fullt også kunne trekke samtykket til samtaleprosess, med den konsekvens at saken går over til ordinær prosess.</p>
<p>Barn <italic toggle="yes">uten</italic> partsrettigheter deltar ikke i samtaleprosessmøtene, men deres synspunkt skal trekkes inn, og nemnda er ansvarlig for at partene ivaretar barna og bringer inn deres interesser og behov, jf. bvl. §14-14, jf. samtaleprosessforskriften § 3 annet ledd og § 8 første og tredje ledd. Å bli hørt er deres eneste form for deltakelse i prosessen, og bør derfor legges opp slik at barna gis anledning til å redegjøre like bredt som partene. Først da vil man kunne fange opp barnets interesser og behov. Videre vil man også kunne avdekke barnets eget perspektiv på vurderingstemaet barnets beste. Barnets syn på relasjonen til og samarbeidet med de involverte i saken vil også kunne øke barns medvirkning innenfor prosessformen. Det er først ut fra en bredere høring av barna at de vil kunne medvirke på en meningsfull måte og med en viss autonomi.<xref ref-type="fn" rid="fn52"><sup>52</sup></xref></p>
</sec></sec><sec><title>4 Metode</title>
<p>Med formål om et innblikk i barns medvirkning innenfor samtaleprosess gjennomførte jeg kvalitative undersøkelser i form av intervju og innholdsanalyse av saksdokumenter. Jeg valgte innholdsanalyse etter kvalitativ metode som utgangspunkt og hovedmetode for denne studien. Jeg undersøkte referatene fra barnesamtalene for å kunne avdekke hvilket innholdsmessig opplysningsgrunnlag de danner i samtaleprosessen. Dette var viktig for å kunne besvare mitt forskningsspørsmål om barnets medvirkningsgrad. Samtlige tekster er analysert, og innholdet samt konteksten er kategorisert. I saker hvor det <italic toggle="yes">ikke</italic> var registrert noen høring av barnet, har jeg sett nærmere på hvilke registreringer som finnes i den elektroniske saken, og kategorisert forekomstene slik de fremstår.<xref ref-type="fn" rid="fn53"><sup>53</sup></xref></p>
<p>Jeg arbeider selv som nemndleder i den organisasjonen jeg har studert, og hvor jeg har fått innvilget lønnet studiepermisjon for å kunne skrive artikkelen. Jeg har vært bevisst på at jeg kan ha en forforståelse som bærer preg av dette, og at det er risiko for at jeg derfor er for kritisk eller for ukritisk til egen organisasjon. Jeg valgte derfor å studere skriftlig materiale som et utgangspunkt for undersøkelsen fordi det er materiale som er ferdig produsert i systemet og derfor ikke i seg selv kan være påvirket av studien. Skriftlig materiale utgjør også et mest mulig etterprøvbart datagrunnlag. Jeg anser det som en styrke at jeg kjenner saksbehandlingssystemet godt. Ytterligere fordeler ved å være observatør i egen organisasjon er, ifølge De Girolamo, at man nettopp kjenner strukturene i situasjonen, forstår språket og spillereglene bedre.<xref ref-type="fn" rid="fn54"><sup>54</sup></xref></p>
<p>Jeg gjennomførte i tillegg semistrukturerte kvalitative intervju av 5 nemndledere. Denne kombinasjonen er ment å gi et forholdsvis utfyllende totalbilde. Eventuelle feilkilder ved innholdsanalysen kan da blant annet kompenseres ved å intervjue dem som skrev referatene.</p>
<sec><title>4.1 Nærmere om saksutvalget</title>
<p>Jeg analyserte et tilfeldig utvalg av nyere saker i tilfeldig valgte nemnder. Jeg gjennomgikk de første hundre sakene som innkom nasjonalt i perioden 01.01.23 til og med 01.03.23. Det skriftlige saksmaterialet ble funnet i saksbehandlingssystemet for nemndene, som heter Prosak, etter tillatelse fra Sentralenheten i Barneverns- og helsenemnda både til prosjektet og til innsynet i den enkelte sak.<xref ref-type="fn" rid="fn55"><sup>55</sup></xref> Jeg gjorde et søk på tvers av nemndene hvor kriteriene var som følgende: at saken innkom i den definerte tidsperioden, og at saken var kodet som samtaleprosess. Jeg nummererte de første 100 sakene ut fra innkomstdato slik at det opprinnelige saksnummeret dermed ble anonymisert. Ut fra disse sakene selekterte jeg bort saker som var under fortsatt behandling 1. oktober 2023, saker hvor barnet hadde partsrettigheter, og egne saker, hvilket resulterte i et saksutvalg med totalt 32 saker. Studien av saksdokumenter er tidsmessig avgrenset til den innledende fasen av sakene, fordi dette er saker som innkom i perioden januar til og med februar 2023, men hvor jeg hadde innsyn inntil medio oktober. Jeg vurderer det slik at 32 saker er tilstrekkelig til å gi et visst innblikk, fordi sakene både er tilfeldig utvalgte og favner vidt geografisk. Samtidig vurderer jeg det slik at materialet ikke kan sies å være representativt, fordi antallet saker er noe begrenset, og tar dette i betraktning ved min vurdering. Svakheten ved saksantallet kompenseres til en viss grad av at det kombineres med kvalitative intervju. Jeg har skrevet ut saksoversiktsbildet i den enkelte sak, planmøtebøker, referat fra barnesamtaler og møtebøker fra samtalemøtene. Min opprinnelige plan var å analysere barnesamtalene for deretter å se i hvilken grad barnets uttrykte interesser og behov kunne gjenfinnes i partenes etterfølgende avtaler. Etter å ha analysert samtlige barnesamtaler vurderte jeg at de fleste av referatene ikke inneholdt tilstrekkelig informasjon til at jeg ville kunne gjenfinne barnets interesser og behov i partenes avtale. Jeg studerte derfor utelukkende hvilket informasjonsgrunnlag barnesamtalene isolert sett skaper for barnets videre medvirkning.</p>
</sec><sec><title>4.2 Nærmere om metodene</title>
<p>Innholdsanalysen er kvalitativ, og baseres på koding og kategorisering av tekstene i saksutvalget. Jeg har tatt utgangspunkt i den metodiske tilnærmingen benyttet av Mykland mfl. i deres studie av rettsmeklingsavtaler fra 2017.<xref ref-type="fn" rid="fn56"><sup>56</sup></xref></p>
<p>Jeg har brukt medvirkningsforskriften som en parameter for kategorisering av barnesamtalereferatene etter kvalitativ metode, selv om disse samtalene fant sted før ikrafttredelsen.<xref ref-type="fn" rid="fn57"><sup>57</sup></xref></p>
<p>Jeg gjennomførte semistrukturerte intervju med både kognitive og evaluative spørsmål. Jeg var åpen om mitt fokus på barns medvirkning i opplegget. Deltakerne fikk spørsmålene tilsendt på forhånd, men fikk også andre spørsmål i intervjuet. De fikk dessuten muligheten til å kommentere saken de hadde i saksutvalget. Jeg selekterte intervjuobjektene ut fra saksmaterialet og gjennomførte til dels omfattende intervju med 5 nemndledere fra totalt 3 ulike nemnder som alle deltok i prøveordningen med samtaleprosess fra 2016. Jeg vurderte det som en fordel at nemndlederne hadde lang erfaring med samtaleprosess.<xref ref-type="fn" rid="fn58"><sup>58</sup></xref> To av nemndlederne jeg intervjuet, brakte også inn ytterligere dokumenter for å understreke forslag eller poeng.</p>
</sec></sec><sec><title>5 Oversikt over data om barna i saksutvalget og de elektroniske registreringene</title>
<p>Totalt sett omhandler de 32 sakene i materialet 45 barn. Jeg gjorde fratrekk for 2 barn som ikke ønsket barnesamtale. 3 av barna ble trukket fra fordi de ikke var berørt, som følge av at tiltakene var rettet mot de voksne i form av kontroll-/hjelpetiltak, og i én av sakene ble det ikke besluttet samtaleprosess. Etter fratrekket inneholder saksutvalget 39 barn. Det var 22 av barna som ble hørt i nemndas regi, hvilket resulterte i 23 samtalereferat. I 12 av tilfellene ble det brukt talsperson, og i 11 tilfeller ble barna hørt av nemnda direkte.<xref ref-type="fn" rid="fn59"><sup>59</sup></xref></p>
<sec><title>5.1 Registreringer rundt barns rett til å bli hørt og mine funn</title>
<p>Barna er i alle saker registrert som «aktører», slik at deres navn og alder fremgår sammen med de øvrige aktørene og partene i saken. Barnets registrering som aktør samhandler elektronisk med folkeregisteret slik at barnas alder oppjusteres til gjeldende alder.<xref ref-type="fn" rid="fn60"><sup>60</sup></xref> Det er dermed gjort justeringer hvor barnets alder på høringstidspunktet er lagt til grunn. Når nemndleder beslutter at barn skal høres, registreres dette i saken, blant annet i form av referat/rapport fra barnesamtalen. I sakene hvor barn ikke blir hørt, fant jeg ikke alltid registreringer utover aktørregistreringen.<xref ref-type="fn" rid="fn61"><sup>61</sup></xref> I de tilfellene jeg fant elektroniske registreringer om barna, var det i form av fragmenterte registreringer uten noen bestemt struktur for hvor i saken det registreres eller i hvilket format. Barna som ikke ble hørt, var i aldersspennet 0 til og med 8 år gamle. Ingen av de 9 barna til og med fylte 4 år ble hørt. Fra 5 år og oppover var det totalt 8 barn som ikke ble hørt.</p>
<p>Følgende tabell illustrerer hvorvidt det er gjort registreringer eller ikke knyttet til barna som ikke ble hørt (tabellen viser «ja» eller «nei» på hvorvidt det er gjort registreringer):</p>
<table-wrap position="float" orientation="portrait"><label>Tabell 1</label>
<caption><p>Registreringer i Prosak (barn fra 4 år som ikke blir hørt)</p></caption>
<table>
<thead>
<tr>
<th align="center" rowspan="1" colspan="1">85)</th>
<th align="center" rowspan="1" colspan="1">12)</th>
<th align="center" rowspan="1" colspan="1">53)</th>
<th align="center" rowspan="1" colspan="1">36)</th>
<th align="center" rowspan="1" colspan="1">36)</th>
<th align="center" rowspan="1" colspan="1">79)</th>
<th align="center" rowspan="1" colspan="1">81)</th>
<th align="center" rowspan="1" colspan="1">36)</th>
<th align="center" rowspan="1" colspan="1">23)</th>
<th align="center" rowspan="1" colspan="1">6)</th>
<th align="center" rowspan="1" colspan="1">74)</th>
<th align="center" rowspan="1" colspan="1">29)</th>
<th align="center" rowspan="1" colspan="1">66)</th>
<th align="center" rowspan="1" colspan="1">89)</th>
<th align="center" rowspan="1" colspan="1">89)</th>
</tr>
</thead>
<tbody>
<tr>
<td align="center" rowspan="1" colspan="1"><bold>4 ÅR</bold></td>
<td align="center" rowspan="1" colspan="1"><bold>4 ÅR</bold></td>
<td align="center" rowspan="1" colspan="1"><bold>5 ÅR</bold></td>
<td align="center" rowspan="1" colspan="1"><bold>5 ÅR</bold></td>
<td align="center" rowspan="1" colspan="1"><bold>5 ÅR</bold></td>
<td align="center" rowspan="1" colspan="1"><bold>6 ÅR</bold></td>
<td align="center" rowspan="1" colspan="1"><bold>6 ÅR</bold></td>
<td align="center" rowspan="1" colspan="1"><bold>6 ÅR</bold></td>
<td align="center" rowspan="1" colspan="1"><bold>6 ÅR</bold></td>
<td align="center" rowspan="1" colspan="1"><bold>8 ÅR</bold></td>
<td align="center" rowspan="1" colspan="1"><bold>9 ÅR</bold></td>
<td align="center" rowspan="1" colspan="1"><bold>9 ÅR</bold></td>
<td align="center" rowspan="1" colspan="1"><bold>10 ÅR</bold></td>
<td align="center" rowspan="1" colspan="1"><bold>12 ÅR</bold></td>
<td align="center" rowspan="1" colspan="1"><bold>12 ÅR</bold></td>
</tr>
<tr>
<td align="center" rowspan="1" colspan="1">JA(*1)</td>
<td align="center" rowspan="1" colspan="1">JA(*2)</td>
<td align="center" rowspan="1" colspan="1">NEI(*3)</td>
<td align="center" rowspan="1" colspan="1">NEI</td>
<td align="center" rowspan="1" colspan="1">NEI</td>
<td align="center" rowspan="1" colspan="1">JA(*4)</td>
<td align="center" rowspan="1" colspan="1">NEI</td>
<td align="center" rowspan="1" colspan="1">NEI</td>
<td align="center" rowspan="1" colspan="1">NEI(*5)</td>
<td align="center" rowspan="1" colspan="1">JA(*6)</td>
<td align="center" rowspan="1" colspan="1">JA(*7)</td>
<td align="center" rowspan="1" colspan="1">JA(*8)</td>
<td align="center" rowspan="1" colspan="1">NEI</td>
<td align="center" rowspan="1" colspan="1">NEI</td>
<td align="center" rowspan="1" colspan="1">NEI</td>
</tr>
</tbody>
</table>
<table-wrap-foot><p>*1: Begrunnelse «for ungt barn».</p>
<p>*2: Skriftlig beslutning i planmøtet: «ikke hensiktsmessig» «alder og fungering».</p>
<p>*3: I forkontroll registrert feil: barnet er 1 år.</p>
<p>*4: Barnet ikke informert om sin rett. Begrunnelse: «barnets sårbarheter» i møteboken.</p>
<p>*5: «Avventer tilsvar» i forkontroll.</p>
<p>*6: Beslutning uten begrunnelse.</p>
<p>*7: Barnet ønsket ikke samtale.</p>
<p>*8: Barnet ønsket ikke samtale.</p></table-wrap-foot></table-wrap>
</sec><sec><title>5.2 Data og diskusjon</title>
<p>Ifølge data som er presentert i tabellen ovenfor (tabell 1), er det bare gitt en overordnet og stikkordsmessig begrunnelse for hvorfor barnet ikke er hørt i saken. Som eksempel kan nevnes «barnets sårbarheter».<xref ref-type="fn" rid="fn62"><sup>62</sup></xref> I sak nummer 23 er det foreslått at barnet (6 år) skulle «skjermes».</p>
<p>I sak nummer 53 skjer en feil i den første sakskontrollen (forkontrollsfanen i Prosak), hvor det feilaktig registreres at barnet kun er 1 år gammelt (egentlig 5 år). Det følger da ingen øvrige registreringer i saken. Før samtalemøtet sender kommunen inn referat fra en barnesamtale med kontaktpersonen i barneverntjenesten hvor barnet beskrives som «modent for alderen og viser god forståelse». Seksåringen i sak nummer 81 ble også hørt av barnevernets representant fordi barnet ikke ble vurdert «modent» nok til å være talsperson. Det kan oppstå spenningsfelt innenfor samtaleprosess når barnevernet gis for stor definisjonsmakt med hensyn til barnets rettigheter, i tillegg til den allerede eksisterende maktubalansen partene imellom.</p>
<p>Kun i to av sakene ble det fattet beslutninger i planmøtet, hvor det også ble nedfelt skriftlige begrunnelser som indikerer en konkret vurdering av barnets kapasitet. I sak nummer 12 (4-åring) ble det avholdt planmøte hvor partene og nemnda var samstemte i at det «ikke var hensiktsmessig» grunnet barnets «alder og fungering» at barnet ble hørt. I sak 100 fremgår det av planmøteboken at det 3 år gamle barnet var «for lite» og dessuten ikke informert om sine biologiske foreldre i det hele tatt.</p>
<p>Beslutninger om å nekte barn retten til informasjon og medvirkning fremgår ikke av en mer systematisk elektronisk registrering, og det som er registrert, fremstår ikke som fundert utover i to av sakene. Det presenteres ikke faktum som underbygger konklusjonene, og det er kun i én av sakene at det gjøres en noenlunde konkret vurdering av barnets kapasitet.<xref ref-type="fn" rid="fn63"><sup>63</sup></xref></p>
<p>Man kan derfor slutte av materialet at noen av disse barna «forsvinner» underveis i det elektroniske saksbehandlingssystemet, og data fra studien viser at dette var aktuelt for 9 av 45 barn i aldersspennet 5 til og med 12 år. Prosak har nylig endret saksflyten i systemet, og det er å håpe at systemet stadig forbedres.</p>
<p>Mine data står i kontrast til forskning innenfor familiemeklingsfeltet som viser at verken konfliktnivået eller grad av problembelastning i familien synes å ha negativ innvirkning på barns erfaringer med å være inkludert i meklingsprosessen. Videre fremkom at ingen av barna opplevde det som utrygt eller truende å ha en egen samtale med mekler.<xref ref-type="fn" rid="fn64"><sup>64</sup></xref> Tidligere nasjonal forskning på barn i familiemekling (Strandbu og Thornblad 2015) viser at barn som gis mulighet til å bli hørt i mekling, også velger å benytte seg av denne. Forskerne viser dessuten til lignende forskningsresultater fra foreldretvister i domstolene (Skjørten 2013).<xref ref-type="fn" rid="fn65"><sup>65</sup></xref> Dette stemmer overens med funnene mine, hvor det kun var 2 av 22 barn som ikke ønsket å bli hørt etter at de hadde mottatt informasjon om denne medvirkningsmuligheten.</p>
<p>Ut fra mine data i undersøkelsen kan man undre seg over hvorvidt det er en viss tendens til en noe paternalistisk forståelse av barns medvirkning, hvor man i beste mening forsøker å beskytte dem mot noe forskningen viser at de vil kunne nyte godt av, og som vil kunne forsterke deres autonomi. Det kan riktignok innvendes at det innenfor familiemeklingen ikke foregår en parallell løpende medvirkning, mens barna i barnevernssakene medvirker kontinuerlig gjennom samtaler med barnevernet. Etter min erfaring er det imidlertid flere barn som har et ambivalent forhold til barnevernets kontaktperson, med bakgrunn i rollen/e de utøver og/eller situasjonen. Det å snakke med nemnda som den nøytrale tredjeparten, som skal forsøke å dempe konflikt og fremme dialog mellom partene, vil derfor trolig kunne oppleves som positivt til tross for at barna er i en vanskelig situasjon. Forskning viser dessuten at barn ikke er opptatt av å få sin vilje, men at de selv mener det å bli lyttet til er det viktigste.<xref ref-type="fn" rid="fn66"><sup>66</sup></xref> Elisabeth Gording Stang mener at en for stor vektlegging av barnets sårbarhet og beskyttelsesbehov vil kunne medføre en undervurdering av barnets evne til å medvirke.<xref ref-type="fn" rid="fn67"><sup>67</sup></xref></p>
</sec><sec><title>5.3 Innholdsanalyse av barnesamtalene</title>
<p>Det var totalt 23 barnesamtaler i saksmaterialet. Ut fra en samfunnsvitenskapelig innholdsanalyse av dette utledet jeg ulike kategorier av barnesamtaler, hvor jeg har inndelt samtalene i fire ulike nivå av detaljeringsgrad, og dessuten kategorisert samtalene ut fra den innholdsmessige tematikken.</p>
<p>Barnesamtalene er ellers gjennomgått og vurdert ut fra formkravene til slike referat etter medvirkningsforskriftens § 17 bokstavene a–d, til tross for at studien ble gjennomført før denne trådte i kraft. Formkravene er først og fremst benyttet som en metode for kategorisering og sortering av data i innholdsanalysen. I alle tilfeller innebærer forskriften hovedsakelig en kodifisering av gjeldende rett.</p>
<sec><title><italic toggle="yes">a) «Informasjon til barnet, herunder om det ble avklart om barnet forstod informasjonen»</italic></title>
<p>Referatene begynner som regel med å beskrive den informasjonen barnet gis ved oppstart av samtalen. Informasjonskravet oppfylles dersom barnets rettigheter og plikter videreformidles slik at barna forstår at samtalen er frivillig. I saksmaterialet er det 3 unntak hvor det ikke er beskrevet at barnet gis informasjon i det hele tatt.<xref ref-type="fn" rid="fn68"><sup>68</sup></xref> Det er kun i ett av samtalereferatene at det også er gjort en konkret utsjekk med barnet om hvordan barnet forstår informasjonen om rettigheter, plikter og prosessform.<xref ref-type="fn" rid="fn69"><sup>69</sup></xref></p>
<p>Det var kun i én av barnesamtalene gitt spesifikk og dekkende informasjon om samtaleprosessformen og betydningen av denne prosessordningen for barnets medvirkning. Barnet fikk i denne saken dessuten en omvisning i møterommene for ordinær prosess og for samtaleprosess. Følgende forbilledlige beskrivelse inngikk i denne barnesamtalen:</p>
<disp-quote><p><italic toggle="yes">Han ble fortalt at det er han som er hovedpersonen i saken, og at det derfor er fint at vi får vite hva han tenker om saken … Han ble igjen forklart at vi ikke skal bestemme noe i dagens møte, men at vi skal hjelpe mamma, pappa og barneverntjenesten å snakke sammen om hva som vil være best for han, og at det derfor er fint at vi får vite hva han tenker slik at vi kan bringe det inn i samtalen. Gutten ble forklart at noen ganger er det bare ett slikt møte, mens andre ganger er det er flere slike møter, der det prøves ut ulike ting mellom møtene. Han ble spurt om det er viktig for ham å få en rask avgjørelse. Han uttrykte at han godt kan være med på en ordning som tar lenger tid</italic>.<xref ref-type="fn" rid="fn70"><sup>70</sup></xref></p>
</disp-quote><p>Jeg intervjuet nemndlederen i den ovennevnte saken for nærmere utdypning av informasjonen hun ga i barnesamtalen: «Jeg synes at de som hovedpersonen i saken, må få bli med på idemyldringen rundt hvordan vi kan gjøre livet best mulig for dette barnet.»<xref ref-type="fn" rid="fn71"><sup>71</sup></xref> Den samme nemndlederen gjennomførte også en utsjekk for å avdekke om barnet forstod informasjonen som ble gitt. Dessuten gjennomførte hun også en form for barnesamtale som ligger tett opptil partenes redegjørelser i samtalemøtet slik at barnet fikk en meningsfull deltakelse i samtaleprosessen.</p>
<p>I fire andre referat ble det gitt noe informasjon om prosessformen, men hvor den ikke ble vurdert som dekkende for barnets rolleforståelse og videre medvirkning.<xref ref-type="fn" rid="fn72"><sup>72</sup></xref> I de nevnte referatene brukes betegnelsen at de voksne skal «snakke sammen», og hvilke tema de skal snakke om. Dette gir ikke barnet noen klar pekepinn om viktigheten av innspill fra barnet, som potensielt vil kunne munne ut i en avtale, eller det at barnet kan ta opp tema de opplever som viktige og som vil kunne utvide de voksnes agenda når de snakker sammen. De øvrige 21 barnesamtalene innebar ikke at barna fikk slik dekkende informasjon om prosessformen, og hvordan de kunne forstå sin deltakelse i denne.</p>
<p>Den vanligste informasjonen som gis til barna, er at «nemnda skal bestemme i saken» slik malen for barnesamtalereferat anviser. Dette er da beskrevet som den eneste prosessinformasjonen i de øvrige samtalene (i tillegg til rettigheter og plikter). Som beskrevet ovenfor har nemnda i samtaleprosess <italic toggle="yes">ikke</italic> en slik bestemmende funksjon. Denne informasjonen blir da misvisende for barnets deltakelse. Eksempelet i den ovenfor nevnte saken viser tydelig i hvor stor grad barnet vil kunne motiveres til en mer aktiv deltakelse dersom det brukes tid på informasjon om prosessformen, og dessuten at viktigheten av barnets perspektiver understrekes.</p>
<p>Flere av nemndlederne jeg intervjuet, tok også opp at de ser at barna gis for dårlig informasjon. Informasjonen som gis til barna, er ment å sette barna i stand til å medvirke i egen sak. Halvparten av barna som i den ovennevnte familiemeklingsforskningen formidlet negative erfaringer i «fritekstrubrikken», tok også opp temaet manglende informasjon.<xref ref-type="fn" rid="fn73"><sup>73</sup></xref> Dette stemmer med mine data hvor bare ett av samtalereferatene gir dekkende informasjon og dessuten foretar en utsjekk av barnets forståelse.<xref ref-type="fn" rid="fn74"><sup>74</sup></xref> Her foreligger et stort potensial til å fremme barns reelle medvirkning.</p>
</sec><sec><title><italic toggle="yes">b) «Hvilke temaer og spørsmål som ble tatt opp med barnet», og c) «hva barnet har sagt»</italic></title>
<p>Samtlige av referatene oppfyller forskriftens formkrav på dette punktet fordi både tema, spørsmål og svar er beskrevet.</p>
<p>Den kvalitative innholdsanalysen er gjennomført etter inspirasjon fra Mykland mfl. (2017) ved at jeg har analysert detaljeringsgraden og delt referatene inn i 4 detaljeringskategorier. Videre har jeg delt det innholdsmessige i referatene inn i kategoriene «smale» og «brede» barnesamtaler. Denne inndelingen gjorde det mulig å studere hvilket informasjonsgrunnlag referatene totalt utgjør for videre samtaleprosess.<xref ref-type="fn" rid="fn75"><sup>75</sup></xref> De smale barnesamtalene tar kun opp de rettslig relevante spørsmålene og ber barnet innta et standpunkt til disse, f.eks. «Hvor vil du helst bo?». De kan også inneholde noen tema slik som fritidsinteresser eller favorittfag på skolen e.l. Dette gir et visst minimum av opplysninger til bruk i samtalemøtet.<xref ref-type="fn" rid="fn76"><sup>76</sup></xref> Den bredere kategorien av barnesamtaler inneholder nettopp barnets mer fullstendige form for <bold>redegjørelse</bold>, hvor de gis tilsvarende anledning som partene gis, til å forklare seg slik at både interesser og behov fremkommer. Først da vil barnesamtalen kunne legge grunnlaget for at barnet kan delta i den dialogiske prosessen på en meningsfull måte. Den bredere formen for samtale ble kommentert slik av nemndleder i ett av intervjuene:</p>
<disp-quote><p><italic toggle="yes">Det er behov for en bredere barnesamtale med barna. Barnet kan ha veldig mye nyttig informasjon eller tanker om hva som kan gjøre livet bedre for dem. De kan gi mer informasjon om hvem som er viktige og hva som er viktig for barnet</italic>.</p>
</disp-quote><p>Den intervjuede reflekterte videre over at den typen indirekte informasjon som fremkommer av en bredere barnesamtale, også lettere vil kunne tas tak i av nemndleder underveis i samtalemøtet og dermed styrke barnefokuset i samtalemøtet.</p>
<p>Jeg har videre analysert referatene med tanke på å avdekke det innholdsmessige om hva barnet mener, tenker eller ønsker. Jeg har vurdert samtlige opplysninger som kommer fra barnet, for eksempel at barnet sier hvor ofte hen vil ha kontakt med moren. Varigheten utgjør da ofte neste opplysningsdetalj, og deretter på hvilket sted, eller om barnet ønsket med eller uten tilsyn der dette er aktuelt. Det ble utviklet 4 kategorier, hvor den første er liten detaljeringsgrad fra 0 til 20 opplysninger, den andre er middels moderat fra 20 til 40, den tredje er moderat fra 40 til 60 opplysninger og den fjerde er høy detaljeringsgrad fra 60 til 80 opplysninger.</p>
<p>Jeg har laget en figur som illustrerer hvordan sakene fordeler seg innenfor de fire detaljeringskategoriene, og hvor mange av opplysningene som gjelder barnets standpunkt i sakens rettslige spørsmål. Videre illustreres også i søylens breddedimensjon om barnesamtalen defineres som en smal eller bredere barnesamtale, og anonymisert saksnummer er markert langs vannrett linje. Samtalene med talspersonene er på øverste linje i figuren, og samtalene med nemnda er på den nederste. Den enkelte barnesamtale er markert med en mørk grå søyle for bredden i samtalen samt med en egen skravert søyle for detaljeringsgraden. Langs den loddrette linjen er detaljeringsgraden markert med 4 kategorier. Figuren illustrerer at det er forskjell på referatene fra henholdsvis nemnda og talspersonene idet samtalereferatene fra nemnda i all hovedsak er bredere og mer detaljrike. Gjennomgående er også talspersonsrapportene med få unntak smale, summariske og kortfattede slik at detaljeringsgraden er i sjiktet liten til middels moderat. Det er også innbyrdes variasjoner, og barnets alder samt personlighet spiller også inn.</p>
<fig position="float" orientation="portrait"><label>Figur 1</label><caption><p>Samtaler med talsperson og samtaler med nemnda.</p> <p>Detaljeringsgrad og kompleksitet: 1) Lav 0–20; 2) Middels moderat 20–40; 3) Moderat 40–60; 4) Høy moderat 60–80.</p></caption><graphic xlink:href="fab-2024-3-2-fig1.jpg" position="float" orientation="portrait" /></fig>
<p>Figuren ovenfor (fig. 1, nemnda) illustrerer godt at det er flere barn som ikke – ut fra barnesamtalen som informasjonsgrunnlag – vil kunne få en meningsfull medvirkning, fordi de ikke gis anledning til å komme med sitt perspektiv på sine interesser og behov samt på «barnets beste»-vurderingen. Dette gjelder barnesamtalene som er smale, standpunktfokuserte og dessuten innenfor de laveste detaljeringsgradene i gruppene 1–2. Dersom detaljeringsgraden er innenfor gruppene 2–4, vil det automatisk være flere detaljer som kommer fra barnet og som kan bidra til nyttig informasjon om barnets perspektiver til videre bruk i møtet. Dersom barnesamtalen er bred og innenfor detaljeringsgraden 3–4, går den eksempelvis utover barnets syn på hvor hen vil bo, og gir et bedre informasjonsgrunnlag som sikrer en mer meningsfull deltakelse videre. Barnas perspektiv på egne interesser og behov, vil da kunne bringes inn i partenes felles problemformulering, mulighetsrommet og videre til en eventuell avtale. Ut fra analysen er det kun 7 barnesamtalereferat som faller innenfor sistnevnte kategori og hvor samtlige er fra nemnda. Det er i tillegg 2 samtaler med nemnda hvor 2 av totalt 3 barn valgte bort opplegget med at de skulle svare fritt på hva som var viktig for dem.<xref ref-type="fn" rid="fn77"><sup>77</sup></xref> Disse barna ønsket i stedet å bli stilt konkrete spørsmål. I sak 30 hører samme talsperson 3 barn, og referatene tyder på at det ble brukt tilnærmet samme brede samtaleopplegg. Likevel endte 2 av samtalene opp som brede barnesamtaler, hvorav én også var detaljrik, mens den tredje ble både smal og svært kort fordi barnet ikke ønsket å snakke selv om talspersonen prøvde. Det tredje barnet var også det yngste barnet i søskenflokken.<xref ref-type="fn" rid="fn78"><sup>78</sup></xref> Ut fra mitt begrensede materiale og den lave forekomsten av barn som tilbys et bredt opplegg uten at de tar imot tilbudet, ser jeg ikke grunnlag for å trekke noen annen konklusjon enn at barna synes å ha ulik kapasitet og/eller vilje på dette punktet.</p>
</sec><sec><title><italic toggle="yes">c) «hva barnet har … uttrykt på andre måter»</italic></title>
<p>Det finnes ingen eksempler på at referatene suppleres av barnets tegninger eller annet skriftlig materiale. Ifølge intervjuene er det vanlig at barna tilbys tegnesaker, men tegningene holdes utenfor saken fordi man ikke ønsker at de blir gjenstand for tolkninger. En av de intervjuede fremviste en tykk perm med tegninger hun hadde fått av barn etter barnesamtaler, og hun forklarte at hun brukte barnets tegninger aktivt for å få i gang gode samtaler.</p>
<p>Det er totalt 6 barnesamtaler hvor det beskrives hvordan barnet fremstod, eksempelvis «trygg og glad» eller «uinteressert og opptatt av mobil». Det er 5 samtaler hvor det beskrives at barnet gråter eller er lei seg under samtalen. Det er nyttig når partene skal forsøke å forstå barnet i samtalemøtet, at barnets uttrykk utover det rent verbale nedtegnes, samt at også konteksten for forekomsten beskrives. Dette er dessuten informasjon som kan være gjenkjennbar for foreldrene og dermed skaper tillit. Det er viktig for samtalemøtet at barnets følelsesdimensjon involveres på lik linje med partenes, slik at alle kan bli klokere på hovedpersonens opplevelse av den aktuelle situasjonen eller en prøveordning. Datamaterialet viser et klart forbedringspotensial når det bare i 11 av referatene inntas beskrivelser av barnet og dets følelsesuttrykk.</p>
</sec><sec><title><italic toggle="yes">d) «om barnet har sagt seg enig i gjengivelsen av barnets mening»</italic></title>
<p>Når det gjelder dette vilkåret, er det bare 8 av 22 barn som gis tilbud om en gjennomgang av referatet slik at eventuelle feil eller misforståelser kan rettes opp i. Dette er en viktig rettssikkerhetsgaranti for barnet, hvor de etter tilbud om korrigering og supplering kan vedta referatet som sin forklaring. En slik «utsjekk» vil kunne øke antallet opplysninger fra barnet.</p>
<p>«Utsjekken» er et frivillig tilbud til barnet, og det bør uansett nedtegnes om det er gitt slikt tilbud til barnet, og barnets respons. I verste fall kan barnesamtalereferatet potensielt være basert på misforståelser og inneholde feilkilder. Det blir dermed en systemsvikt når dette ikke er kommentert i det hele tatt i 12 av tilfellene.</p>
</sec><sec><title><italic toggle="yes">e) «annen relevant informasjon fra samtalen, herunder tid, sted og varighet av samtalen, og hvem som var til stede»</italic></title>
<p>Hvor samtalen fant sted og hvem som var til stede, er registrert i samtlige samtaler.</p>
<p>Syv av samtalene fant sted i fosterhjemmet/beredskapshjemmet, tre hos biologiske foreldre, én foregikk hjemme hos talspersonen, seks samtaler foregikk i nemndas lokaler, tre i Teams og tre på skolen.</p>
<p>I hele 15 av samtalene var ikke andre til stede enn nemnda eller talspersonen og barnet. De tilstedeværende under barnesamtalene i de øvrige 8 samtalene var en skoleassistent, en lærer, en biologisk far, to fostermødre, en farmor og en fosterfar. Barn har rett til å medbringe tillitsperson under samtalen, og det bør da kommenteres i referatene hvordan barnet stilte seg til tilbudet om tilstedeværende tillitsperson.<xref ref-type="fn" rid="fn79"><sup>79</sup></xref> Varigheten av samtalen og klokkeslettet er bare registrert i nemndas samtaler. Samtalene med nemnda hadde en varighet på mellom 25 og 45 minutter.</p>
</sec></sec><sec><title>5.4 Samlet vurdering av innholdsanalysen</title>
<p>Hovedinntrykket etter å ha gjennomgått barnesamtalereferatene er at det er lite særegent ved barnesamtaler i samtaleprosess. Studien viser at informasjonen ikke i tilstrekkelig grad er tilpasset prosessformen, og at flertallet av barnesamtalene er standpunktfokusert. Barna spørres ut på en mer tilpasset måte og i et bredere format i 7 av totalt 23 referat.<xref ref-type="fn" rid="fn80"><sup>80</sup></xref></p>
<p>Det er en mulig feilkilde ved slike innholdsanalyser at referentene og/eller barna kan ha sagt mer eller mindre enn det som står beskrevet. Videre kan det forekomme at generelle maler gir feilkilder fordi de ikke alltid redigeres tilstrekkelig. Men referatene viste hver især et mønster for hvordan samtalen hadde foregått, slik at feilkildene neppe kan ha spilt noen avgjørende rolle.</p>
<p>Når det gjelder forekomsten av de ulike formkravene etter medvirkningsforskriftens § 17 i referat fra barnesamtaler forut for ikrafttredelsen, er hovedfunnet at de på noen punkter tilfredsstiller disse, og på andre punkter viser seg å være utilfredsstillende. Når det gjelder bokstav a, er ikke informasjonen dekkende for samtaleprosessformen, og det foretas ikke utsjekk av barnets forståelse av informasjonen. Samtalereferatene inneholder ulik detaljeringsgrad og dermed kompleksitet, men tilfredsstiller likevel bokstav b. Referatene er lite tilfredsstillende i forhold til bokstav c, bokstav d er tilfredsstillende i 8 av 11 referat, og bokstav e er tilfredsstillende med unntak av referatene fra talspersonene hvor samtalens varighet ikke oppgis.</p>
<p>Hovedinntrykket er videre at det er potensial for en forbedret struktur rundt beslutninger om at barn ikke skal medvirke, herunder teknologisk genererte beslutningsforespørsler.<xref ref-type="fn" rid="fn81"><sup>81</sup></xref> I planmøteboken er temaet riktignok tatt opp i malen, men også der kan man betone sterkere at det skal innføres en konkret beslutning. En endret struktur ville kunne bety at barna ikke «forsvinner», men at det blir etterprøvbart for ettertiden hvilken beslutning som ble fattet, når den ble fattet, av hvem og på hvilket grunnlag. Ut fra et barnerettighetsperspektiv er det inngripende å bli utestengt fra å kunne medvirke i sin egen sak fordi man ikke tilbys noen høring.<xref ref-type="fn" rid="fn82"><sup>82</sup></xref></p>
<p>Konsekvensen av et bredere opplysningsgrunnlag fra barnet er at barnets interesser og behov vil kunne gjenspeiles i avtalene og prøveordningene. Fremtidig forskning vil da kunne studere avtalene som inngås i samtaleprosessen, for å avdekke barnets medvirkningsgrad. Eksempelvis kunne det da forventes avtalepunkt om kontakt med kjæledyr, søsken eller øvrige familie, venner eller andre tema som er viktige for barnet. I barnesamtalene jeg har gjennomgått, er det blant annet to minoritetsbarn i ulike saker som uoppfordret tok opp at de opplever mobbing på skolen. Det kunne da vært grunnlag for at partene tok opp skolesituasjonen i samtalemøtet. En feilkilde er likevel at partene tar tak i barnets uttrykte bekymringer og behov <italic toggle="yes">utenfor</italic> samtaleprosessen, men det ville være av betydning for barnets opplevde prosessrettferdighet dersom det de opplever som viktig, kunne innlemmes i samtalemøtet.</p>
</sec></sec><sec><title>5.5 Unntaksvise forekomster</title>
<p>I to av høringene ble nærstående personer, nærmere bestemt en beredskapsmor og en fosterfar, oppnevnt som talspersoner for barna.<xref ref-type="fn" rid="fn83"><sup>83</sup></xref> Denne løsningen ser ut til å medføre en vesentlig svakere kvalitet sammenlignet med mine øvrige funn. En av disse samtalene fremstod som en ren monolog hvor barnet ble gitt informasjon uten noen reell anledning til respons. Jeg har for lite datamateriale til å konkludere mer generelt med at nærstående talspersoner utgjør en fare for barnas rettssikkerhet, men det kan reises prinsipielle innvendinger mot å bruke en talsperson som kan tenkes å ha egeninteresser i saken. De ordinære talspersonene er ifølge medvirkningsforskriften § 16 oppnevnt ut fra sin «bakgrunn og relevant erfaring fra arbeid med barn i ulike aldersgrupper og med ulik kulturell bakgrunn». Nemnda står også ansvarlig for at den enkelte talsperson har «tilstrekkelig kunnskap og opplæring». De som oppnevnes som nærstående, har ikke fått oppnevning på mer generelt grunnlag, og tilbys ikke generell opplæring. Jeg kan ikke finne <italic toggle="yes">elektroniske</italic> spor som tilsier at de nærstående talspersonene har fått veiledning eller opplæring utover at de mottar et skriftlig mandat for oppdraget. Her kan det selvsagt eksistere veiledning muntlig eller i uformelle e-poster utenfor saksbehandlingssystemet. Ett av funnene mine fra intervjuene med nemndlederne er at de oppnevnte talspersonene som er utvalgt og har erfaring i rollen, har behov for mer opplæring. Ut fra et systemperspektiv er det da forbundet med en viss risiko at det oppnevnes nærstående som talspersoner i enkeltsaker. Medvirkningsforskriften hjemler også en adgang for barna til å ta med nærstående som tillitsperson i samtalen uten at de oppnevnes som talsperson med hjemmel i medvirkningsforskriften § 11, jf. §§ 7–9.</p>
</sec><sec><title>6 Diskusjon og nærmere om potensialet for barns rettigheter og prosessrettferdighet i samtaleprosess</title>
<p>Fra barnekomiteens generelle kommentarer påpekes nødvendigheten av en høringsprosess fremfor en enkeltstående hendelse:</p>
<disp-quote><p>Dersom barnas deltakelse skal være effektiv og meningsfylt, må den forstås som en prosess, og ikke som en individuell engangsforeteelse […] Barna skal, når det er hensiktsmessig, gis anledning til å delta i oppfølgingsprosesser eller oppfølgingsaktiviteter.<xref ref-type="fn" rid="fn84"><sup>84</sup></xref></p>
</disp-quote><p>Samtaleprosessen er nettopp lagt opp som en <italic toggle="yes">prosess</italic> hvor barnets medvirkning dermed kan legges opp tilsvarende. Avklaring av barnets rolle og videre kontaktpunkt i prosessen ble kun gjort i én av sakene.<xref ref-type="fn" rid="fn85"><sup>85</sup></xref> Slik avklaring av hvorvidt barnet ønsker å medvirke utover første høringen og dessuten motta tilbakemelding etter møtene, vil kunne lede til en foreløpig frivillig avtale med barnet om rollen videre. Dette skaper en forutsigbarhet for barnet, men samtidig må det gjøres en ekstra utsjekk med barnet med spørsmål om justeringer av rollen underveis. Rolleavklaringen vil også kunne avklare barnets syn på prosessens varighet. Kun ett av barna i utvalget ble forespurt om sitt eget perspektiv på prosessens varighet, og svarte da at det ikke var behov for noen rask avklaring i hans tilfelle.<xref ref-type="fn" rid="fn86"><sup>86</sup></xref> Barnets syn på egen rolle og tidsfaktoren innebærer en viktig form for medvirkning.</p>
<p>Jeg vil i fortsettelsen diskutere samtaleprosessens utviklingspotensial med henblikk på barnets medvirkning. For dette formålet vil jeg ta utgangspunkt i barnekomiteens generelle kommentarer om barns medvirkning, hvor forberedelser, selve høringen og vurdering av barnets kapasitet, tilbakemelding til barnet og videre tilgang til klageprosedyrer inngår.<xref ref-type="fn" rid="fn87"><sup>87</sup></xref></p>
<sec><title>6.1 Forberedelser til barns medvirkning: frivillighet og mål om en tryggest mulig høring</title>
<p>Ut fra innholdsanalysen av de 15 sakene hvor barna ble hørt, ser det ut til at barnas ønske om høringsform tillegges avgjørende vekt når høringsformen avgjøres. Barnets ønskede høringsform opplyses som regel i den innledende korrespondansen fra barneverntjenesten i saken. Funnene mine stemmer også her fullt ut med funnene fra intervjuene hvor nemndlederne er samstemte om at barnets syn er avgjørende for beslutning om høringsform.</p>
<p>Det skal gis tilbud om et planmøte før samtalemøtet, jf. samtaleprosessforskriften § 4 annet ledd. Data fra saksutvalget viser at planmøter likevel ble avholdt i kun 10 av de 32 sakene. Det ble gjennomført planmøter i 5 av de 15 sakene hvor barna ble hørt, og det er ikke tegn til at høring av barnet er gjort til tema utover at tidspunkt for barnesamtalen og høringsform nevnes. Ut fra intervjuene foregår også forberedelser per e-post og telefon, hvilket ikke er studert i sakene.</p>
<p>Innholdsanalysen av planmøtebøkene viser at potensialet for å skape gode forutsetninger for barnesamtalene sammen ikke er fullt ut benyttet. Nordhelle (2007), en erfaren mekler på barnelovsområdet, vurderer det som hensiktsmessig å avklare premissene med partene før man gjennomfører barnesamtale i tilknytning til familiemeklinger, og foreslår da følgende avklaringspunkt: </p>
<list list-type="order">
<list-item><p>formålet med samtalen</p></list-item>
<list-item><p>hvilke tema som skal tas opp med barnet</p></list-item>
<list-item><p>nyttige opplysninger om barnet: fritidsinteresser eller annet som kan tjene som startpunkt for samtalen, hva barnet selv er opptatt av for tiden</p></list-item>
<list-item><p>om barnet eventuelt skal ta med gjenstander til samtalen</p></list-item>
<list-item><p>hvordan barnets uttalelser skal brukes i prosessen</p></list-item>
<list-item><p>de tilstedeværende under samtalen<xref ref-type="fn" rid="fn88"><sup>88</sup></xref></p></list-item>
</list>
<p>Mekleren Nordhelle peker her på flere punkt som med fordel kunne brukes i forberedelsesfasen også i nemndene med potensial for gjennomføring av enda tryggere barnesamtaler. Det er i forlengelsen av dette også mulig å forespørre partene i planmøtet hvordan man best kan sørge for barnefokuset i samtalemøtet. Kanskje partene ønsker å medbringe bilde av barnet til møtet, en gjenstand som er barnets favorittleke, eller en liten filmsnutt som kan vises på skjermen?</p>
</sec><sec><title>6.2 Høringen – barnets redegjørelse</title>
<p>Data fra innholdsanalysen viser at barna ikke alltid settes tilstrekkelig i stand til å medvirke, fordi det ikke gis dekkende informasjon om samtaleprosessformen. Både den materielle og den rent prosessuelle rettferdigheten for barna vil kunne avhenge av at barnet er informert. Data fra innholdsanalysen kompletteres av intervjuene, og her var det flere nemndledere som fortalte at de har fokus på informasjonsbiten, og prioriterer god tid til å vise lokalet hvor samtalemøtet skal avholdes, samtidig som de informerer nøye om prosessordningen. Flere avslutter også med en utsjekk sammen med barnet for å klarlegge om barnet forstod informasjonen. Dette gir et mer positivt bilde enn mitt noe begrensede saksutvalg.</p>
<p>Det er uansett et tankekors at barnets rett til informasjon ikke er sikret bedre når partene på sin side får informasjon om prosessordningen av sine advokater, i et formøte med nemnda og dessuten ved samtalemøtets innledning. Det ble derfor trukket frem av flere intervjuobjekt hvor viktig det er at informasjonen blir minst like god når det gjelder barn uten partsrettigheter, som jo også er yngre.</p>
<p>Flere av de intervjuede sa også at mandatet til talsperson/sakkyndige som skal høre barna, bør forbedres både hva gjelder informasjonsbiten og spørsmålene som foreslås. Det bør være mulig å få til at barna spørres ut i et bredere format om sitt syn på hva som oppleves som viktig for dem, sitt syn på behovet for rask avklaring, varighet av prøveordninger og sine ønsker rundt videre rolle i samtaleprosessen.</p>
<p>Oppnevning av nærstående som talsperson for barna var det alternativet som i min studie viste lavest kvalitet innholdsmessig, og som utfordret rettssikkerhetsgarantiene for barnet. Forekomsten er imidlertid begrenset til 2 saker, og tilfeldige variasjoner kan tenkes. Dersom det er ønskelig at barnet medbringer en nærstående, vil det være bedre om de bidrar som barnets støtteperson fremfor at de oppnevnes som talsperson.</p>
<p>Det bør utredes nærmere hvilke strukturerte, forskningsbaserte metoder for høring av barn som vil kunne være best egnet innenfor samtaleprosessen. Metodene bør deretter implementeres slik at alle barn tilbys den samme høringsmodellen. Forskning har vist at det er klar sammenheng mellom opplegget for slike samtaler og hva barnet formidler.<xref ref-type="fn" rid="fn89"><sup>89</sup></xref> Det finnes nyere metoder for høring og involvering av barn blant annet innenfor familiemekling, som også nemndene kunne hente inspirasjon fra. «In my Shoes», er et dataprogramassistert intervju (IMS) utviklet av britiske psykologer og psykiatere som kan brukes i utredningssamtaler med barn. Metoden bygger på at et felles fokus på en skjerm tar bort press i den direkte relasjonen med en ukjent mekler, noe som igjen kan gjøre det lettere for barna å uttrykke følelser og få frem sensitiv informasjon. Metoden er basert på et mål om å forstå hvordan barnet har det, og her brukes enkle, ferdige tegninger, virtuelle personer som plasseres, snakke- og tenkebobler som visualiserer barnets bilde av seg selv og sine følelser, bosted mv. Denne metoden utforsker barnets perspektiv og er særlig egnet for situasjoner hvor det kan være vanskelig for barna å sette ord på sine opplevelser og følelser, slik det ofte vil være i barnevernssakene.<xref ref-type="fn" rid="fn90"><sup>90</sup></xref> Det finnes også andre metoder for høring og involvering av barn innenfor familiemeklingen.<xref ref-type="fn" rid="fn91"><sup>91</sup></xref></p>
</sec><sec><title>6.3 Barnets avtrykk i selve samtalemøtet</title>
<p>Barnesamtalen blir i de fleste tilfellene tilgjengeliggjort for partene og aktørene i forkant av samtalemøtet, ifølge intervjuene. Nemndleder refererer også til barnets uttalelser fra barnesamtalen underveis i samtalemøtet. En av de intervjuede foreslo at vi i fremtiden kunne <italic toggle="yes">filme barnesamtalene</italic> og fremvise i samtalemøtet, i stedet for tilgjengeliggjorte skriftlige referat. I et annet intervju ble det reflektert over hvor stor betydning <italic toggle="yes">barnets direkte deltakelse i samtalemøtet</italic> ville kunne få. Han konkluderte med at dette er et punkt som bør følges videre opp. Datamaterialet i studien bekrefter antakelsen om at barn uten partsrettigheter ikke deltar i samtalemøtene til tross for at også forarbeidene forutsatte dette.<xref ref-type="fn" rid="fn92"><sup>92</sup></xref> Studien min viser at intensjonen om barns direkte medvirkning ikke er fulgt opp, til tross for at dette også var inntatt i de første interne retningslinjene.<xref ref-type="fn" rid="fn93"><sup>93</sup></xref></p>
<p>En slik direkte tilstedeværelse enten fysisk eller på film innledningsvis i samtalemøtet vil i seg selv ha en egenverdi for nemnda og er egnet til å styrke både partenes og barnets egen tillit til nemnda og prosessen. Ifølge Nordhelle kan det virke både dempende på konfliktnivået og kompenserende for barnets fravær i selve møtet dersom mekleren kan «bevege partenes hjerte for barnet».<xref ref-type="fn" rid="fn94"><sup>94</sup></xref> Videre skriver hun også følgende om betydningen av meklers forståelse for barnet: «Jo bedre mekleren forstår barnets situasjon, desto bedre kan mekleren ivareta barnet gjennom meklingsprosessen» (Nordhelle 2007). Mekleren kan i samtale med barnet bli klar over hva barnet er mest opptatt av i konflikten.</p>
<p>Dersom høringen av barnet legges opp like bredt som høringen av partene i samtalemøtet, vil nemndleder kunne trekke inn barnets eget perspektiv på vurderingstemaet barnets beste, interesser og behov sammen med partenes slik at barna dermed vil kunne øve innflytelse på det partene skal ta stilling til i møtet. For eksempel kan barnet ha behov for at samværet gjennomføres uten søsken til stede, eller at det føles mer naturlig å treffe foreldrene på en fotballkamp. Barnet kan også uttrykke mistrivsel med der de bor og si hva de selv mener er årsaken. I ett av intervjuene med nemndlederne ble det følgende trukket frem:</p>
<disp-quote><p>I en samtale jeg nylig hadde kom det frem at jenten var opptatt av dyrene sine, og hun ville få besøk av en katt. Dette ble da mulig å ordne.</p>
</disp-quote><p>Dette er et godt eksempel på hvordan yngre barn kan medvirke i samtaleprosessen.</p>
<p>Ifølge Nordhelle er meklerens motvekt til barnets fravær det å sette fokus på barnet i møtet ved at mekler stiller spørsmål om barnet, visualiserer barnet i rommet, generelle hypoteser om barn trekkes inn og refleksjonen rundt barnet igangsettes.<xref ref-type="fn" rid="fn95"><sup>95</sup></xref> Dersom barnet også fysisk kommer inn og uttaler seg i samtalemøtet, vil den tomme stolen barnet etterlater, kunne utgjøre en stadig påminnelse om å opprettholde fokus på barnet og dets perspektiv og behov. Her ville også bruk av flippover under barnets uttalelse bidra til barnefokus ved at også denne etterlates i rommet. På flippoveren noteres da barnets uttalte interesser og behov for å sjekke ut med barnet om man forstår uttalelsen riktig. Forslaget om gjennomføring av barns selvrepresentasjon i samtaleprosessmøtene, eventuelt ledsaget av en tillitsperson, er ikke et motstykke til forslaget i NOU 2023: 7 om en barnerepresentantordning (BRO); tvert imot er det et selvstendig bidrag til barns prosessrettferdighet og rettssikkerhet i samtaleprosessen. De av barna som ønsker å fremme sine synspunkter i en tilrettelagt del av samtalemøtet, kan da gis denne anledningen til å unngå den kommunikative støyen som alltid vil være forbundet med budbringere. Forslaget om BRO er ment å skulle sikre reell medvirkning. Spørsmålet blir i det enkelte tilfelle hvilken ordning barnet selv ønsker, og hva som for barnet oppleves som den beste formen for medvirkning.</p>
<p>Et klarere avtrykk av barnet i møtet vil kunne ha stor innvirkning på den opplevde prosessrettferdigheten for alle de involverte i samtaleprosess.</p>
</sec><sec><title>6.4 Tilbakemelding til barnet</title>
<p>Ifølge medvirkningsforskriften § 11 siste ledd er barneverntjenesten gitt ansvar for at barnet skal få «informasjon om utfallet av saken i nemnda».<xref ref-type="fn" rid="fn96"><sup>96</sup></xref> Innenfor samtaleprosess ligger det til rette for å kunne skreddersy omforente løsninger for innholdet i en slik tilbakemelding, hvem som er til stede under tilbakemeldingen, og hvor den gis.</p>
<p>I fire av sakene ble det avtalt at det skulle gis tilbakemelding til barnet og nærmere bestemt hva som skulle formidles.<xref ref-type="fn" rid="fn97"><sup>97</sup></xref> Fra en av sakene (sak 46) siteres følgende eksempel: «Foreldrene skal formidle til barnet at de er enige om at den midlertidige bostedsløsningen de har blitt enige om er til hans beste nå.»<xref ref-type="fn" rid="fn98"><sup>98</sup></xref> Ingen av de avtalte tilbakemeldingene inneholdt begrunnelser for hvorfor prøveordningen var i strid med barnets syn, eller respons fra partene knyttet til tema som ble tatt opp av barnet i barnesamtalen. En mulig forklaring på den lave forekomsten av avtalt tilbakemelding til barnet er at man anser dette som en del av barneverntjenestens oppdrag.<xref ref-type="fn" rid="fn99"><sup>99</sup></xref></p>
<p>Ifølge barnekomiteens generelle kommentarer<xref ref-type="fn" rid="fn100"><sup>100</sup></xref> er det viktig at barnet «gis anledning til å komme med innsigelser mot og påvirke analysen av deres utsagn». En tilbakemelding til barnet bør også inneholde en omforent begrunnelse dersom utfallet er i strid med barnets standpunkt. Når barnesamtalen er lagt opp bredt, vil man dessuten kunne gi barnet tilbakemelding på tema barnet selv tok opp og opplevde som viktige. Da gis barnet mulighet til å erfare prosessrettferdigheten i samtaleprosessen uavhengig av om avtalen ellers er i samsvar med barnets ønsker. Det å føle seg hørt, anerkjent, respektert og forstått er minst like viktig for barna som for de øvrige partene. Også for foreldrene vil nettopp barnets opplevde prosessrettferdighet kunne øke tilliten til samtaleprosessformen.</p>
</sec><sec><title>6.5 Barnets respons på tilbakemeldingen og tilgang til klageordninger</title>
<p>Det er ingen registreringer av barnets respons på tilbakemeldingen i de 3 sakene hvor det ble gitt slik tilbakemelding.</p>
<p>Partene kan med fordel inngå avtale om hvordan barnets respons på prøveordningen skal håndteres. Dette kan nemnda ta opp som en fast problemstilling partene bes vurdere.</p>
<p>En av de intervjuede foreslår dessuten å innføre en «stopp-punktordning», hvor barnet gis anledning til å tilbakemelde med en avtalt frekvens hvordan prøveordningen fungerer, og dessuten også at barnet kan ta kontakt med saksbehandler underveis dersom prøveordninger blir vanskelige eller langvarige. Barneverntjenesten plikter å melde fra til nemnda straks dersom en prøveordning ikke blir «gjennomført som forutsatt, eller dersom forutsetningen for avtalen er vesentlig endret», jf. samtaleprosessforskriften § 9 femte ledd.</p>
<p>Den videre motivasjonen til medvirkning i samtaleprosess vil kunne økes dersom barnet gis anledning til å komme med respons på prøveordningene både underveis og i tilknytning til møtene. Barna gis da anledning til å delta i prosessen i en på forhånd definert rolle slik at de får tilknytning og eierskap til prosessformen.</p>
</sec></sec><sec><title>7 Avslutning</title>
<p>Samtaleprosess er ment å være integrative og kreative forhandlinger som øker både felles utfallsrom og videre muligheter for de berørte. Ut fra data jeg har gjennomgått, er det et mindretall av barna som gis tilpasset informasjon om samtaleprosess og anledning til å uttale seg om hva som er viktig og til deres beste. Det er i stedet barnets summariske standpunkt som er fokuset for et flertall av barnesamtalene. Barnets syn på hvor de vil bo, er selvsagt nyttig informasjon, men det er like nødvendig med et detaljrikt innblikk bakenfor standpunktet. Det er når barnesamtalereferatene klargjør barnets perspektiv på sine interesser og behov at de også innlemmes i den dialogiske prosessen og opplever prosessrettferdigheten.</p>
<p>Advokatforeningen har tatt til orde for en avvikling av talspersonsordningen fordi både kvaliteten og rettssikkerheten antas å være høyere i barnesamtaler med nemnda. Også Barneombudet stiller spørsmål ved ordningen med talsperson.<xref ref-type="fn" rid="fn101"><sup>101</sup></xref> Funnene mine trekker i samme retning.<xref ref-type="fn" rid="fn102"><sup>102</sup></xref> Intervjuobjektene er enige om at det er et klart behov for bedre opplæring av talspersonene, og at oppnevningsmandatene må forbedres. Intervjuobjektene nyanserer også bildet ved at det beskrives store variasjoner i kvalitet blant talspersonene. Samtlige intervjuobjekt er positive til at bruken av talspersoner videreføres i samtaleprosess, fordi talspersonene gjennomfører barnesamtalene der det passer for barnet, mens nemnda tradisjonelt hører barnet i nemndas lokaler. Etter min mening vil det beste for barn i samtaleprosess være at samtlige snakker med nemnda direkte fremfor bruk av talsperson. Det vil da måtte bety at nemnda også oppsøker barn på deres lokale arena ved behov.<xref ref-type="fn" rid="fn103"><sup>103</sup></xref> Det å møtes vil også kunne ha en egenverdi. Nemnda får da mer informasjon om barnet og saken samt en bedre forståelse av prosessformen.</p>
<p>Funnene viser tydelig at tiden er moden for et kvalitetsløft i Barneverns- og helsenemnda knyttet til barns deltakelse og rolle i samtaleprosessordningen. Et mer generelt løft for barns autonomi finnes allerede i den ferske generelle veilederen for nemndledere.<xref ref-type="fn" rid="fn104"><sup>104</sup></xref> Som et minimum må formkravene i den nye medvirkningsforskriften oppfylles, praksis bør dessuten bringes i samsvar med anbefalingene fra FNs barnekomite, og barnets medvirkning bør tilpasses samtaleprosessformen.</p>
<p>Barns autonomi i samtaleprosess vil etter min mening kunne styrkes ved at de, uavhengig av partsrettigheter, får oppnevnt egen advokat gjennom hele samtaleprosessen.<xref ref-type="fn" rid="fn105"><sup>105</sup></xref> Videre bør barn ha en stedfortreder i møtet dersom de ikke selv ønsker å delta.<xref ref-type="fn" rid="fn106"><sup>106</sup></xref> Barnets advokat vil også kunne inneha begge rollene samtidig.<xref ref-type="fn" rid="fn107"><sup>107</sup></xref> Barnets stedfortreder vil delta i samtalemøtet sammen med eller i stedet for barnet, og kan kontakte barnet underveis i arbeidspausene for å drøfte nye ideer og forslag som dukker opp. Barnet vil da få uttale seg om det som skapes i samtalemøtet, uavhengig av egen tilstedeværelse.</p>
<p>Etter min mening bør det også tilstrebes en mer fengende og barnevennlig form for barnedeltakelse ved at man tar i bruk teknologiske hjelpemidler gjennom hele samtaleprosessen. Bruk av teknologi vil også kunne gi en enda mer systematisk, strukturert og enhetlig informasjon og tilnærming til barn i samtaleprosess. Kanskje barna eksempelvis kan spille seg frem til en dypere forståelse av informasjonen sammen med sin advokat i en egen barneportal? Bruk av en særskilt elektronisk plattform innenfor samtaleprosess ville kunne bidra til å senke terskelen for barnets kontakt med nemnda.<xref ref-type="fn" rid="fn108"><sup>108</sup></xref></p>
<p>Som tidligere nevnt vil det bli spennende å se om også selve høringen av barna etter hvert vil baseres på en mer strukturert og kunnskapsbasert metode hvor forskningsbaserte verktøy kan tas i bruk. Det vil også bli spennende hvorvidt man vil kunne utvikle eller ta i bruk eksisterende teknologiske hjelpemidler av ulik art i barnesamtalene.</p>
<p>Et skritt i riktig retning vil kunne være å la barna delta i samtalemøtene, og at de uansett representeres av stedfortreder dersom de ikke selv vil delta. Deltakelsen vil også kunne begrenses til en uttalelse i innledningen av samtalemøtet, enten fysisk eller på skjerm.<xref ref-type="fn" rid="fn109"><sup>109</sup></xref> En av de intervjuede foreslo også at barnesamtalen i sin helhet kunne avspilles i samtalemøtet dersom barnet samtykker.<xref ref-type="fn" rid="fn110"><sup>110</sup></xref> På denne måten kan man få en mer glidende overgang til fulle partsrettigheter ved at barnet gis anledning til å sette sitt preg på samtalemøtet enten helt, delvis eller gjennom en stedfortreder.</p>
<p>Sandberg tar til orde for at man i stedet for å ha fokus på rettighetskollisjon kan snakke om harmonisering av barns og foreldres rettigheter: «Det innebærer at man prøver finne løsninger som oppfyller alles rettigheter så langt det er mulig.» Samtaleprosessformen er velegnet for slike gradvise og glidende overganger til nye omsorgssituasjoner hvor barna kan medvirke aktivt i egen sak underveis.</p>
<p>Fra forarbeidene siteres om ordningen: «Departementet har merket seg at flere brukerorganisasjoner trekker frem at samtaleprosess gir den private part større opplevelse av å bli tatt med i prosessen, og at det er en løsning som de er langt mer fornøyd med.»<xref ref-type="fn" rid="fn111"><sup>111</sup></xref></p>
<p>Samtaleprosessen har et stort potensial til å løfte opp <italic toggle="yes">alle</italic> de ulike berørtes interesser og behov til felles problemformulering, idedugnad og løsninger i en dynamisk, kreativ og uformell prosessform. Også barna bør innlemmes i enda større grad slik at også mulighetsrommet totalt sett utvides for partene. Barnets autonomi vil da kunne økes både prosessuelt og materielt innenfor denne barnevennlige prosessformen.</p>
</sec></body>
<back>
<fn-group>
<fn id="fn1"><label>1</label><p>Camilla Bernt og Sverre Blandhol, <italic toggle="yes">Mekling: effektiv og hensynsfull konflikthåndtering</italic>, Oslo 2022, s. 201.</p></fn>
<fn id="fn2"><label>2</label><p>Lov 18. Juni 2021 nr. 97 om barnevern – LOV-2021-06-18, i kraft 1. januar 2023.</p></fn>
<fn id="fn3"><label>3</label><p>Forskrift om samtaleprosess i Barneverns- og helsenemnda – FOR-2023-01-27-106 i kraft 01.03.2023.</p></fn>
<fn id="fn4"><label>4</label><p>Blant annet 17 forskningsprosjekt som oppsummeres i Nuffield Family justice observatory v/ Emma Retter, Catrin Wallace og Judith Masson, «The impact of child protection mediation in public law proceedings on outcomes for children and families. A rapid evidence review», se <ext-link ext-link-type="uri" xlink:href="https://www.nuffieldfjo.org.uk/resource/child-protection-mediation-public-law-outcomes">https://www.nuffieldfjo.org.uk/resource/child-protection-mediation-public-law-outcomes</ext-link> (06.08.24).</p></fn>
<fn id="fn5"><label>5</label><p>Guidelines of the committee of the ministers of the council of Europe in childfriendly justice, kapittel IV, avsnitt 24. Se <ext-link ext-link-type="uri" xlink:href="https://rm.coe.int/16804b2cf3">https://rm.coe.int/16804b2cf3</ext-link> (06.08.24).</p></fn>
<fn id="fn6"><label>6</label><p><italic toggle="yes">McMichael v. United Kingdom</italic>, avsnitt 80. Se også sak nr. 16192/06 av 6. desember 2011 hvor EMD også viste til anbefalingen fra Europarådets ministerkomite nr. 98, avsnitt 113.</p></fn>
<fn id="fn7"><label>7</label><p>Det må ikke nødvendigvis lages en prøveordning, men partene kan lage en prøveordning hvis de vil.</p></fn>
<fn id="fn8"><label>8</label><p>Liv Myklebust Marum, Rune Lium og Torstein Røed, «Fra tvang til avtale på barnevernrettens område. Samtaleprosess i fylkesnemndene for barnevern og sosiale saker», <italic toggle="yes">Tidsskrift for familierett, arverett og barnevernrettslige spørsmål</italic>, årgang 20, nr. 3-2022, s. 166–213.</p></fn>
<fn id="fn9"><label>9</label><p>Bernt og Blandhol 2022, s. 211–216. Elisabeth Gording Stang og Kirsten Sandberg mfl., <italic toggle="yes">Barnevernsrett: en fremstilling, analyse og vurdering av barnevernsloven 2021</italic>, Oslo, 2023.</p></fn>
<fn id="fn10"><label>10</label><p>I kraft 01.01.23.</p></fn>
<fn id="fn11"><label>11</label><p>Riktignok med enkelte unntak, slik som blant annet ettårsfristen for utprøving av midlertidige ordninger og at nye fristregler tilrettelegger for samtaleprosess i klagesaker, jf. samtaleprosessforskriftens § 9 annet ledd annet pkt., 1 år fra saken innkom til nemnda.</p></fn>
<fn id="fn12"><label>12</label><p>Kommunen ved ordføreren er offentlig part i saken, jf. kommuneloven § 6-1 annet ledd.</p></fn>
<fn id="fn13"><label>13</label><p>Støttepersonen deltar som observatør i selve samtalemøtet, under forutsetning av samtykke fra partene, men kan delta mer aktivt i pausene hvor advokat og klient har arbeidsmøter.</p></fn>
<fn id="fn14"><label>14</label><p>Hvem som møter på kommunens vegne, vil variere fra sak til sak. Noen ganger møter bare en representant som er gitt de nødvendige fullmakter.</p></fn>
<fn id="fn15"><label>15</label><p>Jf. nærmere om dette i forarbeidene, jf. Prop.84 L (2019–2020) kap. 4 og særmerknadene på s. 45 som gir anvisning på en helhetsvurdering av omstendighetene i saken og hensynet til barnets beste, herunder forhold ved barnet, sakens inngripende karakter, partenes forutsetninger og holdninger til samtaleprosess.</p></fn>
<fn id="fn16"><label>16</label><p>Hver nemnd har et utvalg av godkjente fagkyndige, og de som får sin søknad godkjent av Sentralenheten, blir oppnevnt til å delta i ordinære forhandlingsmøter i barneverns- og helsesaker; se nærmere om dette her: <ext-link ext-link-type="uri" xlink:href="https://www.bvhn.no/oensker-du-aa-bli-fagkyndig.6483573-573585.html">https://www.bvhn.no/oensker-du-aa-bli-fagkyndig.6483573-573585.html</ext-link><ext-link ext-link-type="doi" xlink:href=".">.</ext-link> De fagkyndige kan ta kurs som kvalifiserer for deltakelse i samtaleprosess og deretter søke til sin lokale nemnd om oppnevning i nemndas sakkyndige utvalg. Se nærmere om dette her: <ext-link ext-link-type="uri" xlink:href="https://www.bvhn.no/sakkyndige-i-samtaleprosess.6516784-576050.html">https://www.bvhn.no/sakkyndige-i-samtaleprosess.6516784-576050.html</ext-link> (05.08.24).</p></fn>
<fn id="fn17"><label>17</label><p>Se nærmere om barns medvirkning i kap. 2, og hvordan dette fungerer i praksis, i kap. 5.1 og 5.2.</p></fn>
<fn id="fn18"><label>18</label><p>Talspersonen fungerer som et talerør for barnet. For mer informasjon om nemndenes talspersonsordning, se: <ext-link ext-link-type="uri" xlink:href="https://www.bvhn.no/talsperson.573587.no.html">https://www.bvhn.no/talsperson.573587.no.html</ext-link> (05.08.24). Talspersoner møter ikke i samtalemøter, men de møter derimot når saken behandles som ordinært forhandlingsmøte.</p></fn>
<fn id="fn19"><label>19</label><p>Jf. samtaleprosessforskriftens § 8 første ledd annet pkt. og høringsnotatet s. 26 – <ext-link ext-link-type="uri" xlink:href="https://www.regjeringen.no/contentassets/e2999438b6a84628a93af59503243c4c/horingsnotat-forskrift-om-samtaleprosess-.pdf">https://www.regjeringen.no/contentassets/e2999438b6a84628a93af59503243c4c/horingsnotat-forskrift-om-samtaleprosess-.pdf</ext-link> (06.08.24).</p></fn>
<fn id="fn20"><label>20</label><p>Nemnda settes da med minimum 3 medlemmer.</p></fn>
<fn id="fn21"><label>21</label><p>Slikt vedtak skrives av nemndleder alene når partene samtykker til dette.</p></fn>
<fn id="fn22"><label>22</label><p>Se nærmere om dette i punkt 2 nedenfor.</p></fn>
<fn id="fn23"><label>23</label><p>Rettssikkerhetsutfordringene er redegjort for i NOU 2023: 7 kap. 15.6.8. BRO er beskrevet i kap. 7.</p></fn>
<fn id="fn24"><label>24</label><p>Forskrift om barns medvirkning i barnevernet, FOR-2023-10-12-1631, som avløser den tidligere forskriften <ext-link ext-link-type="uri" xlink:href="https://lovdata.no/pro/">FOR-2014-06-01-697</ext-link> og forskriften om barnets talsperson, FOR-2013-02-18-203.</p></fn>
<fn id="fn25"><label>25</label><p>EMDs dommer fra Grand Chambers: <italic toggle="yes">Sahin v. Germany</italic>, dom 8. juli 2003 (nr. 30943/96) og <italic toggle="yes">Sommerfeld v. Germany</italic>, dom 8. juli 2003 (nr. 31871/96), <italic toggle="yes">M. og M. vs. Kroatia, dom 3. september 2015</italic> (nr. 10161/13) avsnittene 172, 180–181, og dom EMD av 8. oktober 2020.</p></fn>
<fn id="fn26"><label>26</label><p>NOU 2020: 14 punkt 8.5.2.3.</p></fn>
<fn id="fn27"><label>27</label><p>FNs barnekomite – generelle kommentarer nr. 12 (2009): «Barnets rett til å bli hørt», avsnitt 44 side 13 i den norske oversettelsen.</p></fn>
<fn id="fn28"><label>28</label><p>Ved inkorporering i menneskerettslovens § 2 og på grunnlag av folkerettslige forpliktelser.</p></fn>
<fn id="fn29"><label>29</label><p>HR-2020-661-S avsnitt 80.</p></fn>
<fn id="fn30"><label>30</label><p>Saksnr. 10161/13, dom av 3. september 2015.</p></fn>
<fn id="fn31"><label>31</label><p>Se også <italic toggle="yes">Kutzner v. Germany</italic>, dom av 26. februar 2002 (46544/99) avsnitt 77, hvor domstolen vektla at barn i alderen 4–7 ikke hadde blitt hørt under uttømmingen av de nasjonale rettsmidlene.</p></fn>
<fn id="fn32"><label>32</label><p>Slik også Efjestad mfl., <italic toggle="yes">Barnevernssaker i domstol og nemnd</italic>, Oslo 2023, s. 340 flg., og Kirsten Sandberg, «Kommentar til Høyesteretts storkammeravgjørelser om barnevern etter EMDs dommer mot Norge», <italic toggle="yes">Juridika ekspertkommentar,</italic> 15. april 2020.</p></fn>
<fn id="fn33"><label>33</label><p><ext-link ext-link-type="uri" xlink:href="https://www.bvhn.no/barns-medvirkning.6506267-565544.html">https://www.bvhn.no/barns-medvirkning.6506267-565544.html</ext-link> (05.08.24). Studien min viser at denne filmen benyttes. Den siste filmen omhandler partsrettigheter og ble utgitt jan. 2024: <ext-link ext-link-type="uri" xlink:href="http://www.youtube.com/watch?v=uYJVgAdxdTo">www.youtube.com/watch?v=uYJVgAdxdTo</ext-link> <ext-link ext-link-type="doi" xlink:href="" /><ext-link ext-link-type="doi" xlink:href="(06.08.24)">(06.08.24)</ext-link><ext-link ext-link-type="doi" xlink:href=".">.</ext-link></p></fn>
<fn id="fn34"><label>34</label><p>Videre er det etter bestemmelsens annet ledd formulert at dersom barnet er uenig i beslutningen, skal barnet både få en begrunnelse for valget og dessuten tilbud om å bli hørt på annen måte.</p></fn>
<fn id="fn35"><label>35</label><p>Jf. Oxford research 2019, s. 8.</p></fn>
<fn id="fn36"><label>36</label><p>Prop. 84 L (2019–2020), s. 22.</p></fn>
<fn id="fn37"><label>37</label><p>Op.cit., s. 23.</p></fn>
<fn id="fn38"><label>38</label><p>Bernt og Blandhol 2022, s. 24.</p></fn>
<fn id="fn39"><label>39</label><p>Jf. rammene i barnevernsloven og samtaleprosessforskriften hvor nemnda er ansvarlig for rammene og dessuten forvalter «sikkerhetsventilen» ved at de kan avslutte meklingen.</p></fn>
<fn id="fn40"><label>40</label><p>Bernt og Blandhol 2022, s. 63.</p></fn>
<fn id="fn41"><label>41</label><p>Vibeke Vindeløv mfl., <italic toggle="yes">Konfliktmægling,</italic> 4. utgave, København 2020. Se Marum mfl., Fra tvang til avtale», <italic toggle="yes">Tidsskrift for familierett, arverett og barnevernrettslige spørsmål,</italic> 2022, s. 170. Bernt og Blandhol 2022.</p></fn>
<fn id="fn42"><label>42</label><p>Slik også Bernt og Blandhol 2022.</p></fn>
<fn id="fn43"><label>43</label><p>Leonard Riskin «Decisionmaking in Mediation: The New Old grid and the new grid», <italic toggle="yes">Notre Dame law review</italic>, 2003–2004, s. 1–53.</p></fn>
<fn id="fn44"><label>44</label><p>Riskins grid er en forståelse av mekleradferd og hvilken tematikk som håndteres i mekling.</p></fn>
<fn id="fn45"><label>45</label><p>Bestemmelsen gjelder nærmere bestemt den sakkyndiges rolle.</p></fn>
<fn id="fn46"><label>46</label><p>Formålet om bedret kommunikasjon henger sammen med at relasjonen behandles, og det at man søker etter løsning handler om selve saken. Straks relasjonelle tema bringes inn, skapes en agenda utover selve saken.</p></fn>
<fn id="fn47"><label>47</label><p>Vindeløv mfl. 2020, s. 99 flg.</p></fn>
<fn id="fn48"><label>48</label><p>Vindeløv mfl. 2020, s. 190. I samtaleprosess gjelder dette innenfor rammene av det forsvarlige, og barnets beste må vurderes.</p></fn>
<fn id="fn49"><label>49</label><p>Vindeløv mfl. 2020, s. 124 flg.</p></fn>
<fn id="fn50"><label>50</label><p>Lin Adrian: «Procesretfærdighed – det er også måden der tæller», <italic toggle="yes">Juristen</italic> nr. 3 2013, s. 107–116.</p></fn>
<fn id="fn51"><label>51</label><p>Oxford Research (evalueringsrapporten) s. 41, nederst.</p></fn>
<fn id="fn52"><label>52</label><p>Elementene innunder barnets beste-vurderingen fremgår av barnekomiteens generelle kommentarer nr. 14: «barnets identitet, bevaring av familierelasjoner og opprettholdelse av relasjoner, omsorg, beskyttelse og sikkerhet for barnet, sårbarhetssituasjonen, barnets rett til helse og utdanning».</p></fn>
<fn id="fn53"><label>53</label><p>Eventuelle feilkilder vil være at det kan foreligge beslutninger som er sendt ut på e-post til partene utenfor saksbehandlingssystemet i Prosak.</p></fn>
<fn id="fn54"><label>54</label><p>Debbie De Girolamo (2013), <italic toggle="yes">The fugitive identity of Mediation – Negotiations, Shift changes and Allusionary Action</italic>, Abingdon, 2013.</p></fn>
<fn id="fn55"><label>55</label><p>Jeg har undertegnet avtale om innsyn og taushetsplikt i forskningsøyemed etter fvl. § 13 d; avtalen er arkivert hos Barneverns- og helsenemnda ved Sentralenheten.</p></fn>
<fn id="fn56"><label>56</label><p>Solfrid Mykland og Lin Adrian, «Rettsmeklingsavtaler – rammer, detaljeringsgrad og innhold», <italic toggle="yes">Kart og Plan,</italic> utgave 4, 2017.</p></fn>
<fn id="fn57"><label>57</label><p>Jeg har benyttet forskriften som en kategoriseringsparameter uten et siktemål om å bekrefte eller avkrefte hvorvidt vilkårene <italic toggle="yes">juridisk</italic> sett anses som oppfylt. Se også 1.3 siste avsnitt.</p></fn>
<fn id="fn58"><label>58</label><p>Fordi de også deltok i prøveordningen.</p></fn>
<fn id="fn59"><label>59</label><p>Ett av barna ble hørt både av talsperson og nemnda – på barnets initiativ.</p></fn>
<fn id="fn60"><label>60</label><p>Det kommer opp både alder og antall måneder på det tidspunkt man går inn i saken.</p></fn>
<fn id="fn61"><label>61</label><p>Saken inneholdt ikke noen formell beslutning med ytterligere begrunnelse. Etter nærmere undersøkelse fant jeg i begjæringen at barnet ikke ble gitt informasjon, at barnet hadde en uspesifisert følelsesmessig forstyrrelse i barndommen, men ellers beskrevet som å ha adekvate evner for øvrig.</p></fn>
<fn id="fn62"><label>62</label><p>Gjelder sak 79, 6-åring.</p></fn>
<fn id="fn63"><label>63</label><p>Sak 12 og 100.</p></fn>
<fn id="fn64"><label>64</label><p>Astrid Strandbu mfl., «Involvering av barn i foreldremekling», <italic toggle="yes">Tidsskrift for familierett, arverett og barnevernrettslige spørsmål,</italic> årgang 14, 4. utg., 2016.</p></fn>
<fn id="fn65"><label>65</label><p>Op.cit.</p></fn>
<fn id="fn66"><label>66</label><p>Thomas, N., «Children, family and the state: decision-making and child participation», Basingstoke: Macmillan, 2000 se <ext-link ext-link-type="uri" xlink:href="https://www.academia.edu/3193492/Children_Family_and_the_State_Decision_Making_and_Child_Participation_by_Nigel_Thomas_Children_Family_and_the_State_Decision_Making_and_Child_Participation">https://www.academia.edu/3193492/Children_Family_and_the_State_Decision_Making_and_Child_Participation_by_Nigel_Thomas_Children_Family_and_the_State_Decision_Making_and_Child_Participation</ext-link> (06.08.24).</p></fn>
<fn id="fn67"><label>67</label><p>Elisabeth Gording Stang, <italic toggle="yes">Det er barnets sak,</italic> 1. utgave, Oslo, 2007.</p></fn>
<fn id="fn68"><label>68</label><p>Referat i sak 72 og 33 hvor nærstående ble oppnevnt som talsperson ad hoc, og i sak 93 hvor nemndleder besøkte barnet i fosterhjemmet (hvilket er en unntaksmessig forekomst både fordi nemndleder hadde samtalen alene, og fordi samtalen ble avholdt utenfor nemnda.)</p></fn>
<fn id="fn69"><label>69</label><p>Sak 46.</p></fn>
<fn id="fn70"><label>70</label><p>Utvalgets sak nr. 46 i barnesamtalen på side 1 og 2.</p></fn>
<fn id="fn71"><label>71</label><p>Sak 46.</p></fn>
<fn id="fn72"><label>72</label><p>Dette gjelder sak 6 (som inneholder 3 referat fra samtale med nemnda) og sak 11 (referat fra samtale med nemndleder).</p></fn>
<fn id="fn73"><label>73</label><p>Astrid Strandbu mfl., «Involvering av barn I foreldremekling – barns erfaringer fra meklinger med varierende konfliktnivå og problembelastning», <italic toggle="yes">Tidsskrift for familierett, arverett og barnevernrettslige spørsmål</italic>, 4. utgave, desember 2016.</p></fn>
<fn id="fn74"><label>74</label><p>Rent juridisk kan man innvende at de fleste av referatene oppfyller formkravet om informasjon i forhold til det svært generelt utformede vilkåret, idet barna gis orientering om sine rettigheter og plikter.</p></fn>
<fn id="fn75"><label>75</label><p>Solfrid Mykland og Lin Adrian, «Rettsmeklingsavtaler – rammer, detaljeringsgrad og innhold», <italic toggle="yes">Kart og Plan</italic>, utgave 4, 2017.</p></fn>
<fn id="fn76"><label>76</label><p>Se nærmere om samtaleprosess i kapittel 3.</p></fn>
<fn id="fn77"><label>77</label><p>Sak 6: 2 av barna valgte (i samtale med nemnda) å bli stilt spørsmål fremfor å svare på hva som var viktig for dem. De var begge eldre enn barnet som hadde den brede barnesamtalen med samme nemnd.</p></fn>
<fn id="fn78"><label>78</label><p>I sak 30: (gutt 8 år) ble bla stilt spørsmål om hva som er viktig for ham, men svarte veldig kort og talspersonen beskrev følgende: «<italic toggle="yes">Uansett hva jeg sa og spurte om forholdt han seg taus</italic>.»</p></fn>
<fn id="fn79"><label>79</label><p>Se medvirkningsforskriften (både ny og gammel forskrift) kapittel 3 om barnets tillitsperson, og § 11 som gjelder nemndsbehandlingen. Tillitspersonen må være 18 år og kan ikke være de biologiske foreldrene.</p></fn>
<fn id="fn80"><label>80</label><p>Samtlige gjennomført av nemnda.</p></fn>
<fn id="fn81"><label>81</label><p>Slik beslutning fant jeg kun i en av sakene hvor det var oppnevnt nærstående som barnets talsperson. Noen teknologiske forbedringer er allerede innført i 2024.</p></fn>
<fn id="fn82"><label>82</label><p>Dette forutsetter selvsagt en viss forståelse hos barnet.</p></fn>
<fn id="fn83"><label>83</label><p>En beredskapsmor og en fosterfar.</p></fn>
<fn id="fn84"><label>84</label><p>Barnekomiteens generelle kommentarer til artikkel 12 side 29, pkt. 133 og side 39.</p></fn>
<fn id="fn85"><label>85</label><p>Sak 30, talsperson informerte om at barnet skulle snakke med barneverntjenesten. Jeg fulgte sakene kun til september, slik at jeg derfor ikke kan vite hvordan den videre prosessen rent faktisk forløp i sakene utover at det innledningsvis ikke ble avtalt videre kontaktpunkt.</p></fn>
<fn id="fn86"><label>86</label><p>Sak 46.</p></fn>
<fn id="fn87"><label>87</label><p>Barnekomiteens generelle kommentarer til artikkel 12.</p></fn>
<fn id="fn88"><label>88</label><p>Grethe Nordhelle, <italic toggle="yes">Mekling II: sentrale temaer i konflikthåndtering</italic>, Oslo, 2007, s. 168.</p></fn>
<fn id="fn89"><label>89</label><p>Saywitz mfl., «Developing Rapport with Children in Forensic Interviews: Systematic Review of Experimental Research», <italic toggle="yes">Behavioral Sciences &amp; the Law 33(4),</italic> juni 2015. Tilsvarende er også tatt opp i en studie av registreringer rundt sakkyndiges utredninger hvor forfatterne konstaterer at man vet lite om de sakkyndiges barnesamtaler i tilknytning til utredning av barnevernssaker, «slik at vi verken vet omfanget av samtaler med barn eller hvilken metodikk sakkyndige benytter», jf. Melinder mfl., «<ext-link ext-link-type="uri" xlink:href="https://www.idunn.no/doi/10.18261/fab.21.3.3">Hvordan arbeider sakkyndige psykologer med barnevernssaker? En gjennomgang av 1855 saker fra årene 2018–2020</ext-link>», <italic toggle="yes">Tidsskrift for familierett, arverett og barnevernrettslige spørsmål,</italic> 2023, utgave 3, s. 175–195.</p></fn>
<fn id="fn90"><label>90</label><p>Op.cit., s. 74 pkt. 7.7.5.</p></fn>
<fn id="fn91"><label>91</label><p>I Rapport 2015: 4 Folkehelseinstituttet, s. 74, nevnes bl.a. snakke- og lyttemodellen (SLM). Se <ext-link ext-link-type="uri" xlink:href="https://www.fhi.no/globalassets/dokumenterfiler/rapporter/2015/samtaler-med-barn--rapport-20154-pdf.pdf">https://www.fhi.no/globalassets/dokumenterfiler/rapporter/2015/samtaler-med-barn--rapport-20154-pdf.pdf</ext-link> <ext-link ext-link-type="doi" xlink:href="" /><ext-link ext-link-type="doi" xlink:href="(06.08.24)">(06.08.24)</ext-link>.</p></fn>
<fn id="fn92"><label>92</label><p>Prop. 84 L (2019–2020) pkt. 4.4.2. under overskriften «Barns medvirkning».</p></fn>
<fn id="fn93"><label>93</label><p>Eventuelt sammen med tillitsperson, jf. Marum mfl. 2022, s. 180, som henviser til retningslinjene pkt. 6.2.</p></fn>
<fn id="fn94"><label>94</label><p>Grethe Nordhelle 2007, s. 168 flg.</p></fn>
<fn id="fn95"><label>95</label><p>Visualiseringen av barnet i rommet foregår ved at mekleren foreslår at en av de tomme stolene i rommet skal minne partene om det aktuelle barnet i saken. Mekleren kan da nikke mot stolen eller lignende som en påminnelse underveis i meklingen.</p></fn>
<fn id="fn96"><label>96</label><p>Forskriften er en kodifisering av barnekomiteens uttalelser til FNs barnekonvensjon art. 12.</p></fn>
<fn id="fn97"><label>97</label><p>Sakene 30, 71 og 46.</p></fn>
<fn id="fn98"><label>98</label><p>Sak 2.</p></fn>
<fn id="fn99"><label>99</label><p>Jf. medvirkningsforskriften § 11 fjerde ledd.</p></fn>
<fn id="fn100"><label>100</label><p>Op.cit., s. 31, 2. avsnitt, kommentarer til artikkel 12.</p></fn>
<fn id="fn101"><label>101</label><p>Se rapporten her: <ext-link ext-link-type="uri" xlink:href="https://www.barneombudet.no/vart-arbeid/publikasjoner/blod-er-ikke-alltid-tykkere-enn-vann">https://www.barneombudet.no/vart-arbeid/publikasjoner/blod-er-ikke-alltid-tykkere-enn-vann</ext-link> (06.08.24).</p></fn>
<fn id="fn102"><label>102</label><p>Se figur 1.</p></fn>
<fn id="fn103"><label>103</label><p>Den oppsøkende virksomheten er foreløpig innordnet slik at den sakkyndige i nemnda sendes ut fysisk til barnet ut fra barnets ønske om enten å unngå reisevei eller en fremmed arena. Nemndleder kan eventuelt delta via Teams. Det kan også tilbys at samtalen holdes i Teams dersom barnet ønsker dette. Dette vil være en mer kostnadskrevende ordning.</p></fn>
<fn id="fn104"><label>104</label><p>Veilederen er utarbeidet av sentralenheten september 2024. se <ext-link ext-link-type="uri" xlink:href="https://www.bvhn.no/vaare-retningslinjer-og-veiledere.6686672-568824.html">https://www.bvhn.no/vaare-retningslinjer-og-veiledere.6686672-568824.html</ext-link> (01.10.24).</p></fn>
<fn id="fn105"><label>105</label><p>Advokaten bør være fra et særskilt utvalg av barnevennlige, spesialiserte advokater.</p></fn>
<fn id="fn106"><label>106</label><p>Her ville man kunne se for seg at advokaten opptrer som stedfortreder, eventuelt at man ser hen til ordningen i England («childrenʼs guardian») og som ble foreslått av Barnevernslovutvalget i NOU 2023: 7, også kalt BRO (Barnerepresentantordning). Det vil føre for langt i denne artikkelen å gå nærmere inn i denne problemstillingen.</p></fn>
<fn id="fn107"><label>107</label><p>Dette er ordningen i Sverige og Australia, men hvor rolleforståelsen er ulik. Angående den svenske ordningen, se Pernilla Leviner, <ext-link ext-link-type="uri" xlink:href="https://www.researchgate.net/publication/337702139_Voice_but_No_Choice-Children's_Right_to_Participation_in_Sweden">https://www.researchgate.net/publication/337702139_Voice_but_No_Choice-Childrenʼs_Right_to_Participation_in_Sweden</ext-link> (06.08.24), i Trude Haugli mfl., «Childrenʼs Constitutional Rights in the Nordic Countries», 2020, s. 285. Australia har regulert rollen nærmere i <ext-link ext-link-type="uri" xlink:href="https://www.legislation.sa.gov.au/__legislation/lz/c/a/children%20and%20young%20people%20(safety)%20act%202017/current/2017.25.auth.pdf">Children and Young People (Safety)</ext-link> <ext-link ext-link-type="doi" xlink:href="Act">Act</ext-link> <ext-link ext-link-type="doi" xlink:href="2017">2017</ext-link> punkt 63.</p></fn>
<fn id="fn108"><label>108</label><p>En elektronisk sikker Snapchat-lignende plattform som administreres av barnets advokat. Barnet ville da få sin egen saksportal. Her ville barnet kunne delta i planleggingen av egen barnesamtale og motta informasjon. Barnet ville kunne sende videohilsener til nemnda og omvendt. Plattformen kunne også fungere som en «stopp-punktsordning» underveis ved at barnet sjekker inn med visse mellomrom for å gi innspill om hvordan prøveordninger fungerer.</p></fn>
<fn id="fn109"><label>109</label><p>Dette ville da kunne være barnets redegjørelse slik også partene får anledning til. Tema kunne være hva som er viktig og barnets beste.</p></fn>
<fn id="fn110"><label>110</label><p>Dette vil selvsagt forutsette et elektronisk system hvor såpass personsensitive opplysninger lovlig kan oppbevares. Teams er godkjent for bruk i nemndene, og har en opptaksfunksjon som kan vurderes i så måte.</p></fn>
<fn id="fn111"><label>111</label><p>Prop. 84 L (2019–2020), s. 22.</p></fn>
</fn-group>
</back>
</article>
